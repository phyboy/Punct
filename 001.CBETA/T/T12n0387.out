<juan>大方等無想經卷第一<p>北涼天竺三藏曇無讖譯<p>大雲初分大眾健度第一<p>如是我聞：<p>一時佛在王舍城耆闍崛山中，與大比丘僧九萬八千，大迦葉等而為上首，一切皆是大阿羅漢——諸漏已盡皆得自在，其心調柔如香象王；隨順善道心得解脫，智慧無礙捨離重擔；所作已辦永斷諸有，所修禁戒、清淨微妙心到彼岸；威德巍巍有大名稱，具足成就得八解脫——皆於晨朝從禪定起，往至佛所，頭面禮佛，合掌恭敬、右遶三匝，修敬已畢，却坐一面。<p>復有比丘尼眾六萬五千，摩訶波闍波提比丘尼而為上首，亦於晨朝從禪定起，往至佛所，頭面禮足，合掌恭敬、右遶三匝，修敬已畢，却坐一面。<p>復有菩薩摩訶薩六萬八千，一切皆是大香象王，其名曰大雲密藏菩薩摩訶薩、大雲得志菩薩摩訶薩、大雲電光菩薩摩訶薩、大雲雷震菩薩摩訶薩、大雲勤藏菩薩摩訶薩、大雲愛樂菩薩摩訶薩、大雲歡喜菩薩摩訶薩、大雲性菩薩摩訶薩、大雲金剛首菩薩摩訶薩、大雲寶首菩薩摩訶薩、大雲吼菩薩摩訶薩、大雲名稱菩薩摩訶薩、大雲願華菩薩摩訶薩、大雲施雨菩薩摩訶薩、大雲不輕菩薩摩訶薩、大雲勤行菩薩摩訶薩、大雲師子吼王菩薩摩訶薩、大雲滿雨心王菩薩摩訶薩、大雲普光菩薩摩訶薩、大雲正見菩薩摩訶薩；大雲遍雨王菩薩摩訶薩、大雲身通王菩薩摩訶薩、大雲上妙菩薩摩訶薩、大雲自在菩薩摩訶薩、大雲大海菩薩摩訶薩、大雲一切自在菩薩摩訶薩、大雲福田菩薩摩訶薩、大雲一切施安菩薩摩訶薩、大雲日光菩薩摩訶薩、大雲月光菩薩摩訶薩、大雲琉璃光菩薩摩訶薩、大雲無量賈菩薩摩訶薩、大雲常見菩薩摩訶薩、大雲我見菩薩摩訶薩、大雲淨見菩薩摩訶薩、大雲樂見菩薩摩訶薩；大雲無礙菩薩摩訶薩、大雲常勝菩薩摩訶薩、大雲淨光菩薩摩訶薩、大雲得稱菩薩摩訶薩、大雲愛命菩薩摩訶薩、大雲賈主菩薩摩訶薩、大雲順師菩薩摩訶薩、大雲現道菩薩摩訶薩、大雲護子菩薩摩訶薩、大雲勝分陀利菩薩摩訶薩、大雲火光菩薩摩訶薩、大雲波頭摩菩薩摩訶薩、大雲優鉢羅香菩薩摩訶薩、大雲威德王菩薩摩訶薩、大雲動搖菩薩摩訶薩、大雲無所畏菩薩摩訶薩、大雲多摩羅跋樹葉涼菩薩摩訶薩、大雲赤栴檀樹涼菩薩摩訶薩、大雲極深菩薩摩訶薩、大雲知善師菩薩摩訶薩、大雲那羅延大喜菩薩摩訶薩、大雲大牛王菩薩摩訶薩、大雲大樹王菩薩摩訶薩、大雲大法分陀利敷菩薩摩訶薩、大雲執持法光菩薩摩訶薩、大雲稱王門菩薩摩訶薩、大雲金山有德王菩薩摩訶薩、大雲無怖王菩薩摩訶薩、大雲大醫王菩薩摩訶薩、大雲大身王菩薩摩訶薩、大雲虛空王菩薩摩訶薩、大雲修髮王菩薩摩訶薩、大雲壞雲王菩薩摩訶薩、大雲壞風王菩薩摩訶薩、大雲壞雨王菩薩摩訶薩、大雲俾倪王菩薩摩訶薩、大雲斷闇王菩薩摩訶薩、大雲斷雹王菩薩摩訶薩、大雲迦葉菩薩摩訶薩。如是等菩薩摩訶薩，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有五萬八千梨車童子，其名曰師子光梨車、法德梨車、法羨梨車；釋德梨車、釋幢梨車、釋幡梨車、師子吼梨車、寶鈴聲梨車、愛德梨車、名貴德梨車、金剛鬚梨車、佛奴梨車、如來奴梨車、世尊奴梨車、婆伽婆奴梨車、正覺奴梨車、世尊月奴梨車、大手梨車、大精進梨車、恒河得梨車、文殊師利梨車、彌勒梨車、大龍梨車、龍護梨車、法護梨車、廣稱梨車、虛空雲梨車、恒河護梨車、金華梨車、電光梨車、大廣面梨車、性廣梨車、淨光梨車、自在得梨車、自在地梨車、地鬘梨車、方等奴梨車、金剛奴梨車。如是等梨車——一切皆發阿耨多羅三藐三菩提心，守護大乘、愛樂大乘，其所教化，悉向大乘——亦於晨朝從禪定起，往至佛所，頭面作禮，合掌恭敬、右遶三匝，修敬畢已，却坐一面。<p>復有四萬四千天王，其名曰愛見天王、一切愛天王、月髮天王、日色天王、長耳天王、青色天王、精進天王、深目天王、大黑天王、遠慧天王、虛空目天王、愛德天王、愛鬚天王、愛稱光天王、愛面光天王、一切喜念天王、琉璃光天王、光愛天王、半月天王、大聲微妙天王、勇壞煩惱天王、一切愛天王、童子愛天王、曼陀羅華天王、無常天王、屬昴星天王。如是等諸大天王——愛樂大乘、廣說大乘、護持大乘；受持一切三昧總持，惠施眾生安樂之事——亦於晨朝從禪定起，往至佛所，頭面禮足，合掌恭敬、右遶三匝，修敬已畢，却坐一面。<p>復有三萬八千龍王，其名曰蓮華龍王、德叉迦龍王、迦迦羅龍王、惒修吉龍王、愛德鬘龍王、大地龍王、牙利龍王、淨目龍王、師子龍王、䗍聲龍王、鼓聲龍王、金光龍王、金色龍王、黑鬚龍王、持大雨龍王、大海龍王、枳羅婆龍王、梵龍王、願愛龍王、伊羅鉢龍王、陀毘羅龍王、恒河龍王、辛頭龍王、博叉龍王、私陀龍王、有德龍王、阿耨達龍王、鉢售那龍王、人龍王、非人龍王、人頭龍王、吉龍王、勳律龍王、毘舍羅龍王、䗍龍王、黃色龍王、難陀龍王、優波難陀龍王、毘樓勒叉龍王、提頭賴吒龍王、毘樓博叉龍王、毘沙門龍王、半闍羅龍王、摩那斯龍王。如是等龍王——樂欲聽受大乘經典，既得聞已，欲為一切廣宣分別；欲持正法，守護正法；為護法故，堅持禁戒，荷法重擔——亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有三萬六千夜叉神王，其名曰毘沙門鬼王、虛空鬼王、愛德鬼王、畢施鬼王、大瓔珞莊嚴鬼王、一向視鬼王、動大地鬼王、善毛鬼王、善愛家鬼王、摩尼跋陀鬼王、滿城鬼王、蓮花光鬼王、車輪臺鬼王、大海勝鬼王。如是等夜叉鬼王——隨順阿閦如來道行，為護正法，受持禁戒——亦於晨朝從禪定起，往至佛所，頭面作禮，合掌恭敬、右遶三匝，修敬畢已，却坐一面。<p>復有四萬九千金翅鳥王，其名曰力等香象金翅鳥王、堅固金翅鳥王、鼓聲金翅鳥王、壞一切龍王力金翅鳥王、火光金翅鳥王、斑翅金翅鳥王、輪面金翅鳥王、惡性金翅鳥王、壞和修吉龍王眷屬金翅鳥王、壞和修吉眷屬大喜金翅鳥王、實見金翅鳥王、喜說大慈金翅鳥王、法喜金翅鳥王、金翅愛金翅鳥王。如是等金翅鳥王——一切無有憍慢放逸，皆得愛護大乘之心，守護一切諸佛正法——亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有六萬八千乾闥婆王，其名曰喜乾闥婆王、自在歌乾闥婆王、現在愛乾闥婆王、牛王得乾闥婆王、雲覆乾闥婆王、命命乾闥婆王、名名聲乾闥婆王。如是等乾闥婆王，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有九萬八千緊那羅王，其名曰善見緊那羅王、長鼻緊那羅王、引心緊那羅王、妻愛緊那羅王、壞煩惱緊那羅王、壞怨緊那羅王、魔王女愛緊那羅王、壞魔眷屬緊那羅王、慧藏緊那羅王、深目緊那羅王、淨貴德緊那羅王、調根緊那羅王、遠見緊那羅王。如是等緊那羅王，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却座一面。<p>復有一萬八千羅剎王，其名曰煮灰羅剎王、水牛頭羅剎王、黃髮羅剎王、差齒羅剎王、髑髏耳羅剎王、貪蜜羅剎王、蜜色羅剎王、大咽羅剎王、大飲羅剎王、以髮覆身羅剎王、大力羅剎王、可畏色羅剎王。如是等羅剎王——一切皆斷羅剎之想，純以大乘調伏其心——亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有三萬八千陀那婆神王，其名曰象面陀那婆王、牙陀那婆王、支足陀那婆王、驢聲陀那婆王、華耳陀那婆王、寶耳陀那婆王、鼠得陀那婆王、狸得陀那婆王、鼠狼疑陀那婆王、獼猴面陀那婆王、月面陀那婆王。如是等陀那婆王，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有七萬八千鳩槃茶王，其名曰象耳鳩槃茶王、箕耳鳩槃茶王、大肥鳩槃茶王。如是等鳩槃茶王，皆已捨離鳩槃茶想，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有三萬八千餓鬼王，其名曰電光明王、大施王、一切羨王、箭王、大海濤波王。如是等王——悉皆愛樂大乘經典，護持正法；常為眾生廣宣分別；渴仰大乘、飢虛大乘、貪慕大乘，純以大乘以自莊嚴；常發誓願「得戒、得慧」——亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有八萬八千阿修羅王，其名曰毘摩質多阿修羅王、富婁那阿修羅王、念國阿修羅王、淨恒河毘紐阿修羅王、利安阿修羅王、象咽阿修羅王、三角山阿修羅王、灰髮阿修羅王、大惡性阿修羅王、火光阿修羅王。如是等阿修羅王——皆悉捨離阿修羅想，其心調伏，永離憍慢，無有放逸——亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有六萬五千大神呪王，其名曰寶持王、無盡意王、無盡財王、無礙王、不對王。如是等大神呪王——愛重大乘、樂說大乘、擁護大乘、渴仰大乘、貪慕大乘；得大乘定、具平等行；常欲除斷所有疑心，為護正法，受持淨戒——亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有九萬九千五通仙人，其名曰那羅他仙人、銳浮羅仙人、跋彌迦仙人、善奴仙人、竭伽仙人、太白仙人、熒惑仙人、鹿角仙人、鹿目仙人、離慢仙人、婆私吨仙人、歡喜仙人、五陰仙人、劫初仙人、大雲色衣仙人、天衣仙人、憍尸迦仙人、頗羅墮仙人、龍聲仙人、有德得仙人、斷肉仙人、施一切命仙人。如是等五通仙人，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有天帝釋與無量無數三十三天，亦於晨朝從禪定起，往至佛所，頭面作禮，合掌恭敬、右遶三匝，修敬已畢，却坐一面。<p>復有四天王，亦於晨朝從禪定起，往至佛所，頭面作禮，合掌恭敬、右遶三匝，修敬已畢却，坐一面。<p>復有舍衛國主波斯匿王，與諸小王莊嚴四兵，是諸王等——愛重大乘、樂說大乘、渴仰大乘；為護正法，受持淨戒——亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有五萬三千諸大長者，須達多等——悉受五戒，皆發阿耨多羅三藐三菩提心；愛重大乘、渴仰大乘、貪慕大乘；為護大乘，受持淨戒；為眾生故，隨順菩提——亦於晨朝從禪定起，往至佛所，頭面作禮，合掌恭敬、右繞三匝，修敬已畢，却住一面。<p>復有瞻婆國主，名曰月護，與諸小王——受持五戒，一切皆發阿耨多羅三藐三菩提心——亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有十六大國：鴦伽陀國、摩伽陀國、迦尸國、拘薩羅國、跋耆國、摩羅國、分陀國、須摩國、阿摩國、阿槃提國、拘留國、半時羅國、跋嗟國、首羅先那國、夜槃那國、劍蒲闍國。如是十六諸大國土，其中所有一切眾生，皆發阿耨多羅三藐三菩提心，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有末利夫人與一萬六千諸夫人等，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有一萬八千優婆夷、毘舍佉等——一切皆發阿耨多羅三藐三菩提心，愛樂大乘、渴仰大乘，為護正法，受持淨戒，為欲集助無上道法，修菩提道，一切皆得不退轉心，為度眾生現受女身，常樂宣說大乘經典——亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有自在天子與無量天眾，現大神變、放五色光，所持諸華如須彌等。所謂優鉢羅波頭、摩拘勿頭、分陀利、香華、大香華、微妙華、大微妙華、愛見華、大愛見華、時華、常華、曼陀羅華、摩訶曼陀羅華；及持諸香，所謂栴檀香、花香、馥迦香，及諸伎樂；復持諸華，大如車輪；亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有梵天❥髻梵等，無量梵俱，放五色光，其光能壞耆闍崛山所有眾生貪欲、黑闇；持種種香雜華、伎樂來至佛所。王舍大城耆闍崛山迦蘭陀竹林，其地縱、廣足一由旬；天衣遍覆，間無空處，所謂憍尸迦衣、迦陵伽衣、芻摩衣、拘銳婆衣。復敷七寶師子之座，座高百萬八千由旬；設此供已，右繞如來滿三十匝，脫身寶衣以覆佛上，發如是言：「唯願世尊，為眾生故，當雨法雨。」時虛空中復出大聲：「世尊！一切眾生雖得聽聞常樂我淨，而不能解，唯願如來，敷演解說。」<p>復有無量鵝王、師子鵝王等，持諸種種華、香、供具，以用供養寶師子座。<p>復有無量孔雀王、善目孔雀王等，持諸香華、微妙妓樂以供養佛。<p>復有無量拘枳羅鳥王、善行王等，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有雪山迦蘭陀鳥王、蓮華王等，持諸香、華，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有無量命命鳥王、無礙王等，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有無量山王，須彌山王而為上首，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>復有香山諸藥草王、忍辱王等，亦於晨朝從禪定起，往至佛所，頭面作禮，合掌恭敬、右繞三匝，修敬已畢，却坐一面。<p>爾時，所有一切樹木，常出華果；一切伎樂，無掁觸者，自然演出微妙音聲。時雪山中所有師子諸惡獸等，慈心相視，如母如子；復有一切蚊虻、毒蟲，皆得慈心，亦如一子；諸惡鳥等，亦復如是。復有四種毒蛇，所謂視毒、噓毒、嚙毒、觸毒，亦得慈心；及十六種諸惡律儀，亦復如是，諸惡眾生悉受五戒。<p>爾時，一切大眾悉共受持清淨戒行，樂欲聽受大乘經典，恭敬大乘、擁護大乘；呵責、誹謗大乘經者，見有受持，恭敬供養。<p>爾時，大雲密藏菩薩摩訶薩，即從坐起，偏袒右肩，為佛作禮，長跪合掌白佛言：「世尊！此諸大眾，咸有疑心。我今欲問，唯願聽許。」<p>佛言：「善哉善哉！善男子！我今能破此眾疑心，恣汝所問。」<p>大雲密藏菩薩言：「世尊！菩薩摩訶薩，云何修行得陀羅尼？云何能得大海三昧？云何能解諸佛實語？云何得知具足法味？云何得見微密之藏？云何得入安隱之處，亦得覩見如來常住？云何能得如來寶藏，永斷眾生貧窮困苦？云何能解諸佛如來甚深之義？云何能到諸佛如來大海彼岸？云何菩薩得入諸佛如來境界？云何菩薩護持諸佛所有幻法？云何菩薩得如來法，得已能說？云何能知一切法界？<p>「云何得佛日身、月身、彗星之身？云何得盡如來邊際？云何能得諸佛淨業？云何逮得如來所行？云何得佛甚深淨池？云何得佛分陀利華？云何得佛自在之力？云何能得諸佛財貨？云何能見如來實相？云何見佛常住不變？云何能得如來金色？云何菩薩得佛法王？云何能得金剛法身？云何得佛常身常聲？<p>「云何菩薩得到如來所安之處，而無安想？云何見於諸佛如來常樂我淨，而非惡見？云何如來真實生身、真實法身？云何如來金剛之身、破壞雜身？云何見壞身而名為真見？云何如來身不名為血肉筋骨所成立，若有如是身？<p>「云何為空見？如來說法時，云何有所獲？云何說法時，俱聞無所獲法，若無所有？云何復得說如來真實常？云何入於涅槃，若不入涅槃？云何名實語戒，若無淨穢？云何讚持戒者？佛法若無滅，云何說法滅？復言法滅時多有毀禁者？如來佛性淨、上淨、畢竟淨，其性如是者？<p>「云何樂生死？云何諸菩薩常說生死樂？云何諸菩薩樂見如來性？云何煩惱常？云何愛煩惱？云何復得入一切煩惱門？云何能得修一切佛土業？云何得善知煩惱之根本？<p>「云何諸菩薩善能得除滅，於佛所起疑常樂我淨心？若無疑心者，云何畏生死？若畏於生死，云何復樂著？云何得佛道？云何轉法輪？云何度眾生，知不斷佛性？云何治魔眾，使離魔境界？云何度眾生生死大苦海？云何說生死，示導生死道？云何得生死無量之大海？云何求生死渴仰生死道？云何貪生死，悋惜不放捨？云何開生死猶如分陀利？云何煩惱結猶如四大海？云何諸煩惱常起如發願？<p>「云何而得地獄之心？云何常求地獄之心？云何修集地獄戒禁？云何滋息地獄業行、地獄之身？刀劍、弓箭、錐銏、輪火，云何能破壞眾生地獄果？云何為地獄眾生作安樂？云何注大雨能滅地獄火？云何處地獄而不受其報？云何為地獄而作船導師？云何為地獄而作大良藥？云何而能得閉塞地獄道？<p>「云何作慧燈，壞於生死闇？云何在生死，煩惱毒不污？雖住無所住，而不同空住；能消諸煩惱，猶如日照雪；見於如來，常樂我淨；其心安住，如須彌山；不動不轉，如帝釋幢；如來實不，畢竟涅槃；亦說如來入於涅槃，其心不壞猶如金剛。<p>「云何得慚愧？云何得好身？云何復能得眾所愛敬身？云何得不貪？云何得不瞋？云何能得微妙光明？云何得正性？云何得自在？<p>「云何能得大眾眷屬？云何能得不壞眷屬？不退、不失，不貪飲食；常修知足，終不食肉；於諸眾生，常生愛心；常為世間之所恭敬，得名一切大施之主；得名大力，得名健行；大慈、大悲、大捨、大喜、大慧總持，隨順世間、為安世間、為樂世間。<p>「云何而得世間無上、世間無勝、世間無邊？常行正語，修行梵行；行大悲行，喜行聖行；見空法界，隨順而說；見不空界，說亦如是；說佛法相，見佛真法；得淨自在持戒之財，德財、法財、不食之財，為貧眾生得財藏身。<p>「為諸眾生得三種定，空無相願；欲生淨土，得隨願身；雖為眾生受此陰身，不於眾生求其恩報；讚歎持戒，呵破戒者；不為群邪之所沮壞；雖讀外典，不隨其義，其所說法，句義不斷。<p>「雖名沙門及婆羅門，終不生於沙門之想、婆羅門想；雖復曉了算數、呪術，心初未曾有貪著想；雖為眾生示入天寺，供養恭敬依止禮拜，而其內心常依法界。<p>「現行十惡，實是梵行，諸佛護念，如視一子；善能護持諸佛法身，能轉一切諸佛法輪，深見諸佛甚深法界及真實相；其所修行等諸佛行，得無量身及無量行；善解諸佛所有語密，除去憍慢猶如諸佛；善說法界深密之義，雖說憍慢，無憍慢想，亦不教他生於憍慢；心無貪恚、愚癡、怖畏，猶如諸佛；其行無量，微密無量，諸法無量，樂說無量，性相無量，真實無量；見真、見實、見性、見法。<p>「為諸眾生斷煩惱故，而演說法，常得知見諸佛世尊，永度煩惱諸結大海；為度眾生故，說度煩惱諸結海法，自得度、已度、未度者，自得脫、已脫、未脫者，自得安、已安、未安者，未涅槃者，令得涅槃。<p>「自見法界，了了真實；或為眾生，說實不實。於無量劫已壞四魔，為眾生故，現處道樹，方降魔眾。內實知見，久破諸魔，為眾生故，唱言今壞。以善方便轉於法輪，以善方便現入涅槃。<p>「云何能得諸佛神通？云何得佛如來法王？云何得佛微密法藏？云何得佛不可思議？云何能得諸佛無量、無稱、無數、無勝、無邊？云何能施一切眾生甘露法味？」<p>爾時，世尊告大雲密藏菩薩言：「善哉善哉！善男子！汝今所問，甚為快善。為欲安樂世間眾生，故發斯問。一切眾生，無明所盲，而不能知諸佛所有真實功德。<p>「善男子！汝今欲令一切眾生，悉得智慧眼、常眼、常光，永度生死煩惱大河，了知諸佛菩提之行；欲壞眾生無明結㲉，示導無上菩提之行。一切眾生，常樂演說無常、無我、無樂、無淨；而今欲開常樂我淨，如來畢竟入於涅槃，無常、無我、無樂、無淨；而今欲開諸佛世尊不畢竟滅，常住不變。<p>「善男子！一切眾生，常於法界，妄生分別；而法界性，實無分別。汝今欲問無分別義，是故發問。善男子！一切眾生，常為邪毒之所塗染，如來世尊為大良醫，汝意欲令如來醫王說呪、授藥，療其所苦。<p>「善男子！如遮羅迦梵志及尼乾子諸婆羅門，實非羅漢作羅漢想，非聖聖想，非天天想；實非常樂我淨之法，而作常樂我淨之想。汝今欲為如是眾生拔邪毒箭，解邪縛、破邪獄、出邪網，施法味、食甘露；安寢四禪，塗淨戒香。四等為華，慚愧為衣，故發此問。<p>「善男子！一切眾生不知總相，不知別相。相、無相，非相、非無相，非相相、非無相相；不可知、非不可知；非此、非彼，非手、非指，非此、彼、中；非作、非不作，非示、非不示，非因、非不因，非瞬、非不瞬；非知、非智知，非識、非識識；非住、非不住，非闇、非明，非相、非名，非輕、非重，非羸、非力，非處、非不處，非淨、非不淨；非有為、非無為，非有、非無，非可說、非不可說；非取、非捨，不生、不退；非實、非虛，非正、非邪；非畢竟、非不畢竟，非福田、非不福田，非時、非不時，非可淨、非不可淨，非作、非能作；非生、非滅，非冷、非熱；非陰入界，非結因、非業因，非生、非墮，非長、非增長；非有墮落，畢竟無墮；非是有法，永斷諸有；非過去，非未來，非現在；非實、非不實，非性、非不性；非色，非受、想、行、識；非盡、非不盡，亦不可盡；非等、非無等，亦無與等；非地、水、火、風。<p>「一切法界，實無有身；實相之相，畢竟真實，是名如來。無量無邊、不可思議諸大功德之所成就，如是身者，即是諸佛真法身也，其義甚深，不可思議。如來法界，深邃幽遠，不移本處宣說正法，十方諸佛皆得聞知。所以者何？如來自在神力行故，如是深語，聲聞、緣覺所不得聞。<p>「善男子！諸佛何故不為彼說，令彼得聞？善男子！聲聞、緣覺乃至不解一字之義，猶如生盲，飲毒狂人；如蠶處繭，如被毒箭，如病痰飲；是故諸佛不為說之。<p>「善男子！一切眾生，常為諸結煩惱所病，諸佛如來能施法藥，以妙呪術拔其毒箭、除其膚翳，眾生真實不知如來常住不變，如來為然智慧法燈，悉令得見常樂我淨。譬如日出，悉令眾生普見大地高下等相；如來亦爾，一切眾生，不知方等，亦不能得總持三昧，不知佛時，不知佛財，不見佛身，不解如來涅槃之相，不知佛法滅與不滅，而言如來無常、無樂、無我、無淨，有煩惱箭，是雜毒食，是故我為如是等人，演說諸佛常樂我淨，欲除此人無明黑闇。<p>「善男子！善哉善哉！聲聞、緣覺未曾得聞是一字義，汝今欲令彼得聞，故發是問。諦聽諦聽！善思念之！吾今為汝分別解說。有大方等甘露經王，開大寶藏賑給貧窮，啟發諸佛功德之藏。一切眾生皆有佛性，其性無盡，昔來隱蔽，今欲顯示。諸佛如來，然大慧燈，令諸眾生，了了明見。善男子！吾將欲說，汝便發問，副汝昔來所發誓願。」<p>大雲密藏菩薩摩訶薩言：「世尊！我從昔來實無此願，乃是世尊大慈愍事神通力故，為度眾生令我發問，欲破眾生貧窮困苦，令諸眾生意無盡故。如來今說，則能消滅一切眾生無明大闇，得智慧寶，令諸眾生明見佛性，得見如來常樂我淨。」<p>佛言：「善哉善哉！善男子！汝今所問，其義甚深。為度眾生生死海故，為廣流布方等經故，為常法故，惠施一切甘露法味，除斷眾生貧窮苦故。諦聽諦聽！吾當為汝分別解說，令諸眾生得安樂故；汝今當為一切眾生善持是義。善男子！一切如來、應供、正遍知、明行足、善逝、世間解、無上士、調御丈夫、天人師、佛、世尊等，有一法名曰法界；以此法界，諸佛世尊等有常慧，以常慧水，淨自洗浴，服甘露味，并以惠施一切眾生，修集一切諸佛所行，汝今當服是甘露味。汝既服已，復當轉施。我今當說，汝便善聽，初語亦善、中語亦善、後語亦善，其義真實，言辭巧妙，其音清淨，純一無雜，具足清白梵行之相。
。
<juan>大方等無想經卷第二<p>北涼天竺三藏曇無讖譯<p>大雲初分大眾健度餘<p>「善男子！有《大雲經》總持大海三昧大海。如來法印，諸佛法城；法界甚深，常住不變；不可思議，常樂我淨。善男子！若有受持、書寫、讀誦、解說之者，則能破壞眾生煩惱，斷除一切貧窮困苦。若遭飢荒，穀米勇貴，讀誦是經，則得豐壤；若時焰旱，天則降雨；若有飢虛，渴仰法食，讀誦是經，則得總持甘露法味。若欲具足大神通者，當受是經；欲雨法雨潤漬枯槁，當讀是經；若遭大病亦當受持。所以者何？此經即是一切大病之良藥也，此經能斷一切諸毒，大陀羅尼是大三昧；此經即是塗末燒香、微妙淨華。<p>「善男子！汝今當然大智慧燈，破諸眾生狂愚黑闇。而諸眾生常言：『如來無常、無我、無樂、無淨，是磨滅法。』如是眾生，即是飲毒、被大毒箭，澹飲發動，狂醉失心，無明所覆，聲聞、緣覺如羸老牛。是故汝當廣宣分別如來功德，以實相油，潤益慧燈，開發慧眼，除無明闇。<p>「若言如來真實出生輸頭檀舍，出家學道，修集苦行，壞魔兵眾，坐於道場，成菩提道，當知是人即是謗佛。寧當斷首，拔出其舌，不應出此虛妄之言。何以故？非是善解諸佛如來祕密語故；若經中言『沙門瞿曇』，當知是語即是密語。<p>「善男子！為眾生故，示現神足，當知即是佛之真子。善男子！汝則已為得大果報，授與聲聞、辟支佛等，吐藥、下藥、熏藥、眼藥、治諸病藥。何等是藥？所謂大乘方等經典。當知是經，即是諸經轉輪聖王。何以故？是經典中宣說眾生實性、佛性，常住法藏。眾生不解，乃至一句一字。汝今當聽，聽已即當為汝法藏，汝復當觀是經境界。<p>「善男子！此經中，有諸佛菩薩四百不可思議解脫法門。善男子！此經中，有諸法寶藏神通王三昧門。善男子！此經典中，有諸菩薩三十六不退智慧寶藏陀羅尼門。善男子！此經復有諸佛菩薩三十三種入眾生音大行方便解脫法門。善男子！此經復有諸佛菩薩十種神足入密行藏大行光王法門。<p>「此經復有諸佛菩薩十種生死行業道地，得心定解脫慧願藏法門；此經復有諸佛菩薩十智不滅，入思惟神通王法門；此經復有諸佛菩薩十種不生思惟法藏，得入神足王法門；此經復有諸佛菩薩甚深十智，入無畏行法王法門；此經復有諸佛菩薩十種大雲見法不可思議功德藏法門；此經復有諸佛菩薩入十種眾生語言修大行法，方便不斷解脫法門；此經復有諸佛菩薩十種神通所入生行、有行，行藏光王法門；此經復有諸佛菩薩十種生死、煩惱業行，心住三昧，解脫誓願法藏法門；此經復有諸佛菩薩十種智住不可思議所入神足王法門；此經復有諸佛菩薩十種不生不可思議通達密藏神足王法門；此經復有諸佛菩薩十智甚深入精進行法門；此經復有諸佛菩薩十智大雲眾法和合神足王法門；此經復有諸佛菩薩大雲光明眼目法門；此經復有諸佛菩薩十種大雲電光具足入行法門；此經復有諸佛菩薩通暢大雲大乘經法門；此經復有諸佛菩薩神足變現燈明法門；此經復有諸佛菩薩十種法雹，說神足王所入法門；此經復有諸佛菩薩十金剛智入藏法門；此經復有諸佛菩薩十種正行性入法門；此經復有諸佛菩薩十無盡行神通王所入法門；此經復有諸佛菩薩十種甚深微塵業行所入法門；此經復有諸佛菩薩十種師子吼所入法門；此經復有諸佛菩薩十生和合，行入世間業狹心法門；此經復有諸佛菩薩十神通寶所入法門；此經復有諸佛菩薩十金翅鳥神通所入法門；此經復有諸佛菩薩十大施時微妙王法門；此經復有諸佛菩薩十無所畏大力神通所入法門；此經復有諸佛菩薩十大海行所入法門；此經復有諸佛菩薩十種至心所入法門；此經復有諸佛菩薩十勇猛王大力微妙法門；此經復有諸佛菩薩十種善行大神通王所入法門；此經復有諸佛菩薩十二神通藏得開示法門；此經復有諸佛菩薩十智寶藏法門；此經復有諸佛菩薩十智境界行所入法門；此經復有諸佛菩薩十正智微妙寶藏法門；此經復有諸佛菩薩十種福田種子法門；此經復有諸佛菩薩十種真實神通安樂之王所入法門。<p>「善男子！汝觀是經不可思議，功德境界亦不可思議，乃是諸佛菩薩不可思議不可量法藏，亦是眾生不可思議無盡寶藏。復次，善男子！此經境界不可思議。善男子！此經復有諸佛菩薩陀羅尼藏法門；此經復有諸佛菩薩如來微密寶藏法門；此經復有諸佛菩薩如來大海法門；此經復有諸佛菩薩如來時藏法門；此經復有諸佛菩薩如來世藏法門；此經復有諸佛菩薩如來日藏法門；此經復有諸佛菩薩如來月藏法門；此經復有諸佛菩薩如來境界法門；此經復有諸佛菩薩甚深法門；此經復有諸佛菩薩如來無所畏法門；此經復有諸佛菩薩如來勇揵法門；此經復有諸佛菩薩如來地法門；此經復有諸佛菩薩如來法門；此經復有諸佛菩薩阿梨呵法門；此經復有諸佛菩薩如來聚法門。<p>「善男子！汝觀此經大法陀羅尼，即是一切眾生無盡福藏，是即諸佛不可思議解脫三昧陀羅尼門，非是汝等所知境界。諸佛世尊，隨世故說，其義甚深，難可消服，唯是如來之所知見。我今當說如來如是甚深境界，至心諦聽。汝從昔來，於是事中，乃至未聞一字一句。」<p>大雲密藏菩薩摩訶薩言：「實如聖教，世尊！我猶虻蟻，常為一切無明所闇。唯願如來，開慈愍心，廣及眾生，宣說一句乃至一字，如來法王不可思議。世尊！聲聞、緣覺猶如老牛，盲、聾、瘖、瘂，如嬰孩兒。我亦如是，從昔已來，實未曾聞如是一句乃至一字。唯願如來，廣開大慈，為眾生故，諸佛如來所有境界不可思議，常住無變，通達諸法，惟願如來，為我等故及諸眾生，開闡如是祕密之藏，乃至一字一句之義，令我等輩及諸眾生，知見如來常恒不變。」<p>佛言：「善哉善哉！善男子！汝今已為善解諸佛所有密語。善男子！是方等經不可思議，汝所發願亦不可思議，諸佛如來陀羅尼法不可思議，此經境界亦不可思議，甚深智光不可思議。<p>「善男子！如汝所言：『我於是經不能解了，猶如老牛盲、聾、瘖、瘂、嬰孩小兒。』善男子！汝今不應生此憂懼、疑慮之心。善男子！若行、若住、若坐、若臥，常應繫念如是經典；若遇水火、盜賊諸難，亦應堅持，慎勿放捨。所以者何？是經典中，有五文字，其義甚深：一者如來，二常，三樂，四我，五淨。是名如來無上功德不可思議。<p>「復次，善男子！假使恒河沙等十方世界滿中大火，有人在中念是經者，火不能燒。常應供養、尊重三寶，勿令其心中有忘失。汝今所有微妙功德，已為諸佛之所讚歎。所謂能問，所未曾聞一句一字甚深之義；汝等不久亦復當得知見是義。汝若欲知諸佛如來常恒不變，應當受持如是經典，讀誦、書寫、解說其義。何以故？是經所說不可思議，如來常恒，無有變易，終不畢竟入於涅槃。汝當廣為一切眾生，敷揚解說常樂我淨。諸佛如來，無有畢竟入涅槃者，法僧常住亦無滅盡。」<p>爾時，毘藍、大毘藍風王——所受樂報，如天無別，放清涼風，六時無變，華果常有，無時暫替——齎持供具，來至佛所，頭面作禮，合掌恭敬、右遶三匝，却坐一面。<p>爾時，世尊神通力故，起四黑雲，甘水俱遍；興三種雷，謂下、中、上；發甘露聲，如天伎樂，一切眾生之所樂聞。爾時，世尊即說呪曰：<p>「竭帝<#sp>波利竭帝<#sp>僧竭帝<#sp>波羅僧竭帝波羅卑羅延坻<#sp>三波羅卑羅延坻<#sp>婆羅婆羅<#sp>波沙羅<#sp>波娑羅<#sp>摩文闍<#sp>摩文闍<#sp>遮羅帝<#sp>遮羅坻<#sp>波遮羅坻波遮羅坻<#sp>三波羅遮羅坻比提嘻利嘻梨<#sp>薩隷醯<#sp>薩隷醯<#sp>富嚧富嚧莎呵<p>「若有諸龍聞是神呪，不降甘雨，頭破七分。」<p>爾時，十萬億那由他阿僧祇等諸佛世界，六種震動。爾時眾生，因是地動，各各相見，展轉相動，乃至淨居。淨居動已，龍雲俱動，龍雲動時，降澍大雨。時，閻浮提所有九萬八千大河，七寶盈滿，一切泉池具上藥味。雨雖七日，無所傷損，眾生快樂，如服甘露。諸河盈滿八功德水，所謂：美、冷、輕、軟、清、淨、香、潔，飲時調適，飲已無患；一切水蟲，出微妙聲。<p>時，王舍城耆闍崛山，七寶遍地，無空缺處。虛空復雨七寶所成優鉢羅華、波頭摩華、拘勿頭華、分陀利華，水性之屬，悉發阿耨多羅三藐三菩提心。畜生眾生，貪樂大乘、渴仰大乘，慈心相向，猶如一子。皆共同心供養於佛。<p>爾時大眾，天、龍、夜叉、乾闥婆、阿修羅、迦樓羅、緊那羅、摩睺羅伽，持諸供具、華香、伎樂供養於佛。時，虛空中復雨種種香、華、寶衣、伎樂、幡蓋供養於佛。<p>「善男子！此經乃是無量功德之所成就，是故能致如是瑞應。」<p>爾時，大眾作如是言：「世尊！我今始知諸佛如來常樂我淨。惟願如來，慈哀矜愍，受我所獻優多羅僧。」即嘆頌曰：「如來真實常，無量德所成，我今為常樂，是故稽首禮。諸佛捨無常，故得無邊身，無上天中天，大力難思議！如來常無變，勤進無邊身，為眾雨法雨，猶如大雲王！佛自得安樂，為眾說安樂，自獲諸功德，誨彼令同己！如來慧無勝，常住如虛空，為眾作福田，常行於聖行。憐愍諸眾生，亦知其行業，開示祕密藏，清涼如初月。今宣《大雲經》，端嚴如滿月，定知無量眾，發起菩提心。世尊號法王，於法得自在，是故名真我，成就無上樂。如來昇寶座，而作師子吼，宣說諸眾生，一切有佛性；譬如香山中，常生忍辱草。如來神力故，普令一切眾，見此鷲頭山，悉是七寶成。爾時大眾會，覩已甚愛樂，猶如四天王，樂住須彌山。如來大福田，其力不可量！能除眾生結，煩惱諸闇障。一切諸眾生，不退菩提心，猶如諸世尊，安樂不傾動。眾生斷惡業，成就妙善戒，修行菩提行，決定見佛性。若得聞此經，乃至一字義，即得菩提道，隨順行梵行。惟願無上尊，演說於一句，普使一切眾，咸得解其義。我等諸眾生，鈍根無智慧，如來憐愍故，願開令得解。一切諸眾生，虛乏於法食，惟願大慈哀，施之令滿足；我等得受已，復當轉施他，亦令一切眾，皆悉得充足！一切諸眾生，貧窮無福德，無常無有我，亦無歸依處。如來所成就，無上大功德，惟願大慈尊，施我及一切！如來為法主，如海眾流尊，眾生不知依，我今得依止，為眾作依止，猶如慈父母，施眾甘露味，普使斷煩惱。<p>「世尊！如來正覺不可思議！憐愍眾生亦不可思議！所說祕密，難可圖度。諸佛世尊，三昧之王、大船師王，不可稱計、不可數量！如是境界，非諸聲聞、緣覺所知。如來月王，常無增減，是諸功德之大猛將。無量福報、珍寶之聚，是大光明無上日王。等視眾生，同羅睺羅所成大力，以施一切，自無所畏；復令眾生，成無所畏。自破無明，復除眾生無明、重闇。世尊！我亦無知、無明所障，不知如來常樂我淨。一切眾生，無明覆故，妄說如來無常、無我、無樂、無淨，是故流轉三惡道中。若言如來永滅涅槃，當知是人必墮地獄。世尊！我今始知諸佛如來不畢竟滅，知已則得無上大寶。以佛力故，復令我知諸佛實性，得服無上甘露法味，永斷一切諸結煩惱。昔來所有狂、聾、瘖、瘂，今悉除愈。」<p>大雲初分三昧健度第二<p>爾時，大雲密藏菩薩摩訶薩言：「甚奇，世尊！如來正覺不可思議！今說此經，令無量眾生發阿耨多羅三藐三菩提心。是經境界，不可思議！乃為一切無量眾生，現大神通、雨諸寶味；眾生聞者，得遇無上甘露法雨。是故，如來不可思議！是經境界亦不可思議！一切眾生，成大功德，乃得值遇。眾生業報，不可思議！<p>「世尊！今日眾生所受快樂，如第三禪，形貌璝瑋，如天無別。如來今日說此經藏，即是眾生無盡之藏。降大法雨，所謂如來常住不變三昧總持。所言雲者，謂諸菩薩摩訶薩也；震大雷者，謂破煩惱諸結業等；電光明者，謂諸眾生皆有佛性。聲者，謂諸菩薩為眾生故，說有為法無常、無樂、無我、無淨；雹者，謂八聖道分，能壞一切諸結煩惱。又有雹者，所謂此經能壞聲聞、辟支佛心，是即名為雨大法雨，充飽眾生飢虛、渴乏。所謂如來常住不變，是名甘雨。」<p>佛言：「善哉善哉！善男子！汝今善解如是法雨。善男子！若諸菩薩，欲雨法雨潤益一切，當受是經，修行、讀誦、書寫、供養、解說其義。善男子！諦聽諦聽！如是經典不可思議，中有解脫住入寶藏，神足法王四百三昧，我今當說。<p>「善男子！此經復有諸佛菩薩深猛大海眼目三昧。若有菩薩，成就具足是三昧者，得具菩薩多聞大海多聞寶藏，於阿耨多羅三藐三菩提心無疑礙。<p>「言無礙者，所謂身得無礙，遍生諸佛淨妙世界；又無礙者，得宿命智，為諸眾生轉於五有；又無礙者，不貪著業而得果報；又無礙者，若一見佛，心生歡喜，則於後世得端嚴身、眾所愛身、無貪身、無惡身、大身、上族身、大富身、眷屬不壞身、不破壞身、不退身、不滅身，所修行願，念喜作業，悉向阿耨多羅三藐三菩提，成就慚愧、破諸憍慢，勤修精進、慈、悲、喜、捨，空無相願，以熏其心；又無礙者，願生他土，即得往生；諸邪異見所不能壞，其所樂說句義無盡。若天、若魔、梵沙門、婆羅門，不能惑亂，令其心動。雖讀外典，心無貪著，不貪天、龍、夜叉等身，乾闥婆、阿修羅、迦樓羅、緊那羅、摩睺羅伽身，又不貪著房舍、臥具、衣服、飲食，天魔波旬，不得其便。所行善法，終不中忘，凡所言說，人所敬受。其心弘曠，猶如大海，所有智慧，亦復如是。具足圓滿，猶如盛月，能壞黑闇，如日如燈。不可捉持，如虛空性，不著世間，如華處水。於一切有，心無貪著。能壞法界，猶如金剛。持諸法界，如須彌山。其性清淨，如琉璃寶。得如來戒、慧心念明，性力幻化，不動不住。<p>「善男子！是經復有第一甚深解脫寶幢三昧，若有菩薩，具是三昧，則得名為多聞大海、多聞寶藏，心無疑礙，乃至幻化不動不住。善男子！此經復有淨智甚深法門三昧，若有菩薩能具足者，則得名為多聞大海、多聞寶藏，心無疑礙，乃至幻化不動不住。<p>「善男子！此經復有佛根香象王解脫三昧、首楞嚴三昧、勇力三昧、勇勝三昧、健勇三昧、好香三昧、正光三昧、無我光三昧、甚深行藏三昧、行深解脫三昧、行力解脫三昧、一切法行三昧、恒河沙等行三昧、一切解脫三昧、一切三昧王三昧、正上三昧、大海潮三昧、本解脫三昧、壞魔億眾三昧、住戒電光三昧、火光三昧、無盡意王三昧、雲盡意三昧、海王神足三昧、大高意三昧、種子三昧、住大海三昧、無礙三昧、無礙戒三昧、高解脫三昧、因緣意三昧、業作三昧、健行王三昧、大力三昧、甚深琉璃王三昧、須彌山三昧、師子吼三昧、甘露味三昧、莊嚴三昧、火光三昧、蓮華光三昧、國土喜三昧、一切身三昧、動大海王三昧、動大地王三昧、一切三昧母三昧、壞一切女身三昧、師子行王三昧、圓王三昧、細行三昧、鼓聲微妙三昧、增長三昧、斷有三昧、流三昧、廣慧三昧、變化三昧、光明三昧、壞闇三昧、大海智慧三昧、讚歎三昧、大讚歎三昧、時三昧大時三昧、現在解脫三昧、合散三昧、分陀利華三昧、輕三昧、大樂三昧、虛空三昧、解脫身三昧、斷語三昧、斷聲三昧、無愛三昧、無勝三昧、一切三昧、鬘三昧、龍王三昧、風三昧、風行王三昧、無邊三昧、無色三昧、無邊色三昧、法意三昧、微妙香三昧、身意三昧、首楞嚴三昧、壞惡三昧、蓮華意三昧、大力翅三昧、壞無明三昧、菩提樹三昧、寶命命三昧、大力命三昧、日光三昧、月光三昧、大海門三昧、一切法界三昧、結使根三昧、戒雨三昧、戒雲三昧、菴羅果三昧、菴羅華三昧、淨三昧、水三昧、䗍三昧、時三昧、時王三昧、眾三昧、無身三昧、界三昧、善界三昧、地三昧、地神足三昧、水等三昧、青蓮華三昧、甘露味三昧、無繫三昧、鴛鴦三昧、車輪三昧、轉輪聖王三昧、不動三昧、不輕三昧、不長三昧、憐愍三昧、淨意三昧、一切功德意三昧、伊羅鉢羅三昧、無疑解脫三昧、風神足王三昧、無量幢三昧、虛空界三昧、無彗星三昧、光寶三昧、雹時三昧、童子三昧、王子三昧、斷毒三昧、法燈三昧、國土王三昧、施世界三昧、法貴德三昧、法力三昧、上華三昧、喜三昧、大喜三昧、知大力三昧、鎮頭迦果三昧、精進三昧、稱三昧、白鵝王三昧、身光三昧、無盡力三昧、無盡力解脫三昧、增長名三昧、端正三昧、能破壞三昧、摩樓迦華三昧、善行王三昧、善光三昧、寶地三昧、白三昧、白種三昧、淨行意三昧、愛光三昧、虛空心三昧、天冠三昧、轉輪聖王冠三昧、念菩薩三昧、護意三昧、護甚深三昧、力乘三昧、力乘光三昧、力士三昧、力士精進三昧、閻浮國三昧、錯魚三昧、蟒蛇三昧、境界王三昧、淨境界三昧、使心三昧、朝青三昧、有德意三昧、大青三昧、大海色三昧、大安三昧、眴三昧、無眴三昧、金剛意三昧、世尊目三昧、須彌山王三昧、雪山王三昧、世尊現行三昧、勝三昧、蓮華三昧、拘勿頭華三昧、月藏三昧、月樂藏三昧、華敷三昧、地鬘三昧、現在念世尊王三昧、勝住三昧、善住三昧、善行三昧、大海三昧、一切入平等三昧、入一切疑三昧、大藥三昧、大藥力三昧、甘露藥王三昧、大藥力三昧、大藥王三昧、大冷三昧、大海三昧、大冷王三昧、無冷無熱三昧、安三昧、安力三昧、一乘三昧、三乘三昧、釋彗星三昧、有德三昧、寶圓王三昧、無定色三昧、定華三昧、六入真淨三昧、大界三昧、能壞欲界三昧、瓔珞三昧、金色三昧、智愛三昧、智圓王三昧、智子三昧、分陀利華三昧、日光王三昧、月愛三昧、光王三昧、光圓王三昧、淨光王三昧、光藏三昧、青光三昧、時光三昧、斷闇三昧、光潮三昧、箭光三昧、一切善根三昧、婆羅那香象王三昧、未生惡王三昧、調柔三昧、能壞憍慢三昧、妙德三昧、妙聲三昧、貪味三昧、圓地王三昧、神通王三昧、神通根三昧、轉輪聖王幡三昧、轉輪聖王幢三昧、師子頭三昧、日神通三昧、法護三昧、廣三昧、知業神通王三昧、高三昧、無上三昧、燈王三昧、舍宅三昧、多喜三昧、初地三昧、戒地三昧、大海喜王三昧、大海慈王三昧、大海悲王三昧、大海捨王三昧、忍辱王三昧、忍辱力界王三昧、神通至心三昧、八解脫門三昧、法界畢竟三昧、無界三昧、無性三昧、大田種子三昧、智池三昧、海三昧、海力三昧、佛眼三昧、佛門三昧、智行三昧、佛面三昧、一切親三昧、一切福德王三昧、虛空藏三昧、虛空幻三昧、佛幻三昧、惡性三昧、治毒三昧、眠三昧、覺三昧、夢三昧、得三昧、神通王三昧、無我神通三昧、勝見三昧、勝喜三昧、隨世三昧、佛面住三昧、正見三昧、一切微塵三昧、語無礙三昧、淨三昧、身光三昧、身燈三昧、不癡三昧、不狂三昧、一切勝光三昧、水意三昧、漂三昧、水沫三昧、無勝三昧、無勝智三昧、無勝身三昧、精進三昧、恒河沙等勝王三昧、知見圓光王三昧、斷畜生三昧、願生畜生有三昧、畜生神通三昧、樂畜生三昧、不染畜生業三昧、入地獄三昧、喜地獄三昧、不染地獄業三昧、不染地獄業行神通王三昧、安樂行體三昧、有德河三昧、有德海三昧、淨河三昧、淨行功德三昧、福德三昧、福德青三昧、淨福德聞三昧、有德夢三昧、讚歎三昧、有德夢得三昧、有德夢行三昧、正有德三昧、正有德王三昧、淨增長三昧、智雨三昧、風同行三昧、吉三昧、吉莊嚴三昧、吉神通三昧、吉神通王三昧、無戒三昧、雜色三昧、受戒三昧、讚戒三昧、戒實三昧、智燈三昧、得戒實三昧、常戒三昧、常戒入藏見三昧、心三昧、心王三昧、常戒喜三昧、常樂戒三昧、戒瓔珞三昧、戒天冠三昧、戒具足三昧、戒鬘三昧、戒香三昧、戒華三昧、戒塗末香三昧、戒神通王三昧、一切昧三昧、一切華三昧、一切香醉三昧、斷一切虛空三昧、受安樂三昧、斷一切世法王三昧、常三昧、恒三昧、不變三昧、地三昧、無刺地三昧、無石沙三昧、地等三昧、大雲琉璃王三昧、聲鼓三昧、大雲電三昧、大雲瀑水王三昧、大雲水藏三昧、大雲水鬘三昧、大雲安水三昧、大雲水凝三昧、大雲智海三昧、大雲勝力三昧、大雲水光持王三昧、大雲水潮海三昧、大雲海種三昧、大雲不動水三昧、大雲水不動神通王三昧、大雲端正王三昧、大雲一味三昧、大雲一乘三昧、大雲安水流三昧、大雲多水三昧、大雲冷水三昧、大雲不冷不熱神通王三昧、大雲月王三昧、大雲有德三昧、大雲初力三昧、大雲渴三昧、大雲樂三昧、大雲水行王三昧、大雲虛空行三昧、大雲水寶三昧、大雲喜三昧、大雲寶種三昧、大雲護三昧、大雲水淨王三昧、大雲水歸依印三昧、大雲法印三昧、大雲水淨光三昧、大雲大水藏王三昧、大雲水定三昧、大雲蓮華三昧、大雲水界三昧、大雲水等三昧、大雲夜行三昧、大雲水清三昧、大雲海無盡意三昧、大雲放光三昧、大雲藏三昧、大雲水聚三昧、大雲水柱三昧、大雲師子王三昧、大雲樂三昧、大雲淨三昧、大雲貪三昧、大雲幢三昧、大雲甚深三昧、大雲雷三昧、大雲增長水三昧、大雲藥王三昧、大雲醉味三昧、大雲師子行三昧、大雲大香象王三昧、大雲安樂三昧、大雲風三昧、大雲水行不動三昧、大雲無畏三昧、大雲水順三昧、大雲無盡意三昧、大雲漏難數三昧、大雲雷大力三昧、大雲水喜三昧、大雲海水圓三昧、大雲水幡三昧、大雲甘露雨三昧、大雲栴檀涼三昧、大雲吉三昧、大雲畢竟三昧、大雲無終始三昧、大雲羅網三昧、大雲寶雨三昧、大雲祕密三昧、大雲彗星三昧、大雲意密三昧、大雲大動三昧、大雲滅三昧、大雲微妙音三昧、大雲恒河沙等三昧、大雲水健三昧、大雲鵝王三昧、大雲水行三昧、大雲命三昧、大雲狂王三昧、大雲誑三昧、大雲首楞嚴三昧、大雲馬王三昧、大雲拍樹三昧、大雲無盡雲三昧、大雲一切等三昧、大雲一切雨三昧、大雲一切和合三昧、大雲菴羅樹果三昧、大雲山埠三昧、大雲堅鞕三昧、大雲密行三昧、大雲密實三昧、大雲鵝王行三昧、大雲不可思議三昧、大雲入住神通王三昧。<p>「善男子！若有菩薩具足如是諸三昧門，則得菩薩多聞大海多聞寶藏，於阿耨多羅三藐三菩提心無疑礙，終不墮落於三惡道，不生邊地，得宿命智，造生死業，樂於生死，常得值遇佛、法、僧寶，乃至夢中亦不捨離。得端正身、人所愛身、無貪身、無惡身、大身、種姓身。眷屬和樂，不可沮壞，不退、不滅、不墮、不沒。其所修行深心念慧，悉皆趣向阿耨多羅三藐三菩提。得慚愧力，斷除憍慢，勤修精進慈、悲、喜、捨，空無相願，以熏其心，願生淨土，即得往生。眾邪異見，所不能壞，說法次第，句義不斷，雖讀外典，心不貪著。終不願求天身、龍身，夜叉乃至轉輪王身，亦不造作生、死行業，不求世間供養恭敬。護持正法，魔不得便，見持法者，深生恭敬，所得智慧，猶如大海，不增不減，如月盛滿。除眾闇冥，如日如燈，不受煩惱，猶如虛空，煩惱不染，如華處水，住無所住，如空無別。破散諸法，如真金剛，持一切法，猶如雪山。定知如來，常不變易，其智清淨，如琉璃寶。得如來戒，勢力大海，其心慈哀，憐愍眾生。不動不轉，如帝釋幢，壞諸惡法。得上妙味，猶如美妙迦陀迦果。隨順世法，無所違逆。<p>「善男子！是則名為初三昧門。善男子！若有成就、具足如是四百三昧，當知是人善護法藏。」<p>爾時，眾中有一天子，名曰淨密，與萬八千諸天子俱來至佛所，頭面作禮，合掌恭敬，雨天華、香、幢幡、伎樂，以供養佛，右遶三匝，即說讚曰：「如來不思議，法僧亦復然，我見三昧雨，如世覩甘露。」
。
<juan>大方等無想經卷第三<p>北涼天竺三藏曇無讖譯<p>大雲初分陀羅尼健度第三<p>爾時，大雲密藏菩薩白佛言：「世尊！若有眾生，未入如是方等經者，當知是輩猶如盲、聾。此經中，有三十六種不退智寶，無邊心行意入陀羅尼門，即是一切諸法初門。唯願如來，為是等故，廣宣分別。」<p>「佛言！善哉善哉！善男子！諦聽諦聽！善思念之，今當為汝分別解說。<p>「此經中，有諸佛菩薩不退寶輪藏陀羅尼門；此經復有諸佛菩薩大雲不退清淨密水陀羅尼；復有諸佛菩薩大雲不退祕密光明陀羅尼；復有諸佛菩薩大雲不退大雨陀羅尼；復有諸佛菩薩大雲不退流水陀羅尼；復有諸佛菩薩大雲不退盡意陀羅尼；復有諸佛菩薩大雲不退電光陀羅尼；復有諸佛菩薩大雲不退涼電陀羅尼；復有諸佛菩薩大雲不退淨光陀羅尼；復有諸佛菩薩大雲不退彗星意陀羅尼；復有諸佛菩薩大雲不退密藏光意陀羅尼；復有諸佛菩薩大雲不退大呪意陀羅尼；復有諸佛菩薩大雲不退有德意陀羅尼；復有諸佛菩薩大雲不退虛空藏王陀羅尼；復有諸佛菩薩大雲不退大藥王陀羅尼；復有諸佛菩薩大雲不退大雨王陀羅尼；復有諸佛菩薩大雲不退稱意陀羅尼；復有諸佛菩薩大雲不退抧羅娑山意陀羅尼；復有諸佛菩薩大雲不退意行陀羅尼；復有諸佛菩薩大雲不退上高王陀羅尼；復有諸佛菩薩大雲不退潮王陀羅尼；復有諸佛菩薩大雲不退鵝王目陀羅尼；復有諸佛菩薩大雲不退大海智陀羅尼；復有諸佛菩薩大雲不退甚深意王精進陀羅尼；復有諸佛菩薩大雲不退雨種陀羅尼；復有諸佛菩薩大雲不退地鬘陀羅尼；復有諸佛菩薩大雲不退歡喜陀羅尼；復有諸佛菩薩大雲不退世意陀羅尼；復有諸佛菩薩大雲不退不動意陀羅尼；復有諸佛菩薩大雲不退地陀羅尼；復有諸佛菩薩大雲不退積聚陀羅尼；復有諸佛菩薩大雲不退水光陀羅尼；復有諸佛菩薩大雲不退無盡水藏陀羅尼；復有諸佛菩薩大雲不退水性月光陀羅尼；復有諸佛菩薩大雲不退水光體陀羅尼；復有諸佛菩薩大雲不退不可思意大海王陀羅尼。善男子！是名三十六種不退智寶無邊心行意入陀羅尼。」<p>爾時，眾中有一天女，名曰寶鬘，上昇虛空，高七多羅樹，雨種種華、塗香、末香、幡蓋、伎樂，以供養佛，說偈讚曰：「如來大醫王！金剛身不壞，意等慧殊勝，戒淨愍眾生；除斷諸煩惱，猶如日破闇，今說陀羅尼，如雲降大雨！」<p>大雲初分密語健度第四<p>爾時，大雲密藏菩薩言：「世尊！一切眾生，無明所盲，唯願如來，廣開顯示諸佛密語，然深智燈，作大明導。」<p>佛言：「善哉善哉！善男子！諦聽諦聽！善思念之，吾當為汝然大法燈。此經中，有諸佛菩薩二十三種密語道迹入不狂行大法方便解脫門：斷我我所密語所入行解脫門；可畏色、不可畏色、下色密語所入解脫門；貪求不得密語所入解脫門；斷界、有界、無界密語門；有無明、無無明、有無無明密語門；有貪、無貪者，斷貪密語門；有愛、無愛者，斷愛密語門；有繫、無繫者，斷繫密語門；有瞋、無瞋者，斷瞋密語門；有闇、無闇，有光密語門；有鈍、無鈍，有利、大利密語門；有破、有析、有壞密語門；有苦、有樂、無有受者密語門；有慈、無慈、無愍密語門；有施無受者，有大施主密語門；有罵無受者，斷罵密語門；有淨、無淨，斷一切淨密語門；有等、無等，斷一切等密語門；有放逸、無放逸，斷放逸、不放逸密語門；空、不空、非空、非不空如來密語門；常、無常、非常、非無常如來密語門；我、無我、非我、非無我如來密語門；愛、無愛、非愛、非無愛如來密語門。善男子！是名二十三種密語道迹入不狂行大法方便解脫門。」<p>爾時，眾中有一天子，名曰眾愛，與無量天子，上昇虛空，高十七多羅樹，雨諸華、香、幡蓋、伎樂以供養佛，說偈讚曰：「如來深密語，二乘所不解，為眾故宣說，悉令得安樂。」<p>大雲初分轉生有藏健度第五<p>爾時，大雲密藏菩薩言：「世尊！有十神通，行入有生行藏微妙光王法門。唯願如來，分別廣說。」<p>佛言：「善哉善哉！善男子！諦聽諦聽！善思念之，吾當為汝廣宣分別。此經中，有諸佛菩薩十有生樂王法門；復有有生求喜法門；復有有生虛渴法門；復有有生樂說法門；復有有生安法門；復有有生願法門；復有有生稱法門；復有有生體王法門；復有有生善王法門；復有有生無善不染行藏微妙法王法門。善男子！是名十神通行入有生行藏微妙光王法門。」<p>時，大眾中有一天女，名曰愛光，以諸天華、種種雜香、幡蓋、伎樂以供養佛，而讚歎曰：「我今稽首禮，不生於諸有，方便行諸趣，普為一切眾；如來心自在，是故其身常，為眾轉生死，如華無所染。」<p>大雲初分得轉生死業煩惱健度第六<p>爾時，大雲密藏菩薩言：「世尊！有十生死煩惱業田得心定願藏法門。唯願如來，廣為眾生分別解說。」<p>佛言：「善哉善哉！善男子！諦聽諦聽！善思念之，吾當為汝開示解說。此經中，有得生死煩惱田果實法門；復有生死田樂王法門；復有生死莊嚴住心法門；復有生死喜地法門；復有生死期地法門；復有生死正見法門；復有生死眴法門；復有生死衣法門；復有生死久住法門；復有生死光明法門。善男子！是名十生死煩惱業田，得心定願藏法門。」<p>爾時，眾中有龍王，名曰無毒，以諸雜香、上妙諸花、幡蓋、伎樂供養於佛，即說讚曰：「為諸眾生故，顯示生死義，佛無煩惱業，為眾故處之。」<p>大雲初分智狂入健度第七<p>爾時，大雲密藏菩薩言：「世尊！有十種智狂不可思議神通王所入法門，唯願如來，廣開分別。」<p>佛言：「善哉善哉！善男子！諦聽諦聽！善思念之，吾當為汝分別解說。此經中有得大安隱法門；無勝勝神通王法門；無稱稱光所入法門；無量量光所入法門；菩提時法門；期光法門；高梯法門；寬腹法門；持一切眾生法門；現在光法門。善男子！是名十種智狂不可思議神通王所入法門。」<p>於是，眾中有一天女，名曰善鬘，以種種雜華、上妙諸香、幡蓋、伎樂以供養佛，即說讚曰：「佛心難思議！智身亦復然，為化眾生故，廣開此法門。」<p>大雲初分解脫轉福德藏法門健度第八<p>爾時，大雲密藏菩薩言：「世尊！有十智甚深入無畏行法王法門，唯願如來，廣分別說。」<p>佛言：「善哉善哉！善男子！諦聽諦聽！善思念之，吾當為汝分別解說。有解脫一切惡法法門；虛空藏法門；甚深安入法門；細針法門；海不動法門；智燈法門；身口法門；斷入一切煩惱法門；堅意入法門；淨意無礙法門。善男子！是名十智甚深入無畏行法王法門。」<p>時，大眾中有一天女，名金光明，以種種雜華、上妙諸香、幡蓋、伎樂以供養佛，即說讚曰：「如來金色身，智寶為瓔珞，善法之寶聚，猶須彌草木。」<p>大雲初分解脫有德轉藏健度第九<p>爾時，大雲密藏菩薩言：「世尊！有十種大雲見流不可思議功德寶藏法門，唯願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別演說。有樂慈藏法門；樂悲藏法門；樂喜藏法門；樂捨藏法門；寶水流藏法門；大海行法門；如來所說法流法門；時入藏法門；想意寶藏入法門；一切大法聚法門。善男子！是名十種大雲見流不可思議功德寶藏法門。」<p>時，大眾中有一天子，名智愛樂，以種種雜華、上妙諸香、幡蓋、伎樂以供養佛，即說讚曰：「如來無生滅，佛法難測量！眾生無明覆，廣演於法界！」<p>大雲初分轉功德行健度第十<p>爾時，大雲密藏菩薩言：「世尊！有十種雨流不可思議功德藏法門，唯願如來，分別解說。」<p>佛言：「善哉善哉！善男子！諦聽諦聽！善思念之。吾當為汝，廣宣分別。善男子！有雨網法門；有寶王法門；有雨大海王法門；有雨塵法門；有雨斷毒法門；有雨滿安樂法門；有雨體法門；有雨種種正見法門；有雨功德法門；有雨涼藥法門。善男子！是名十種雨流不可思議功德藏法門。」<p>時，大眾中有一天子，名虛空雷，持諸華、香、幡蓋、伎樂以供養佛，即說讚曰：「諸佛如來說，上妙微密藏，能令一切眾，永度煩惱流，斷滅生死苦，一切永無餘，深自覺悟得，涅槃常樂俱。如來天中天，成就無量德！今說《大雲經》，為眾發道心。」<p>大雲初分雲虛空生健度第十一<p>爾時，大雲密藏菩薩言：「世尊！有十種大雲得虛空定法門，唯願如來，善分別說。」<p>佛言：「善哉善哉！善男子！諦聽諦聽！善思念之，吾當為汝分別解說。有善法王法門；見性法門；智無勝王法門；無憍慢法門；無盡意法門；不可思議法門；無礙法門；甚深法門；質直法門；虛空相法門。善男子！是名十種法門。」<p>時，大眾中有一天女，名妙族姓，持諸香、華、幡蓋、伎樂以供養佛，即說讚曰：「如來深密藏，眾生所不解，唯願為一切，分別令淺易。」<p>大雲初分電光轉健度第十二<p>爾時，大雲密藏菩薩言：「世尊！有十種大雲電光法門，唯願如來，廣分別說。」<p>佛言：「善哉善哉！善男子！諦聽諦聽！善思念之，吾當為汝分別解說。有六通法門、功德法門、寶光法門、虛空精進法門、藏法門、戒調法門、功德藏法門、斷疑法門、琉璃意法門、清淨法門、功德甚深大海法門、壞一切結法門、金垢法門（梵本長三）。善男子！是名十法門。」<p>時，大眾中有一天女，名曰善喜，持諸花、香、幡蓋、伎樂以供養佛，而讚歎曰：「如來大醫王！無身方便身，無礙如虛空，廣說大雲經。」<p>大雲初分電轉健度第十三<p>爾時，大雲密藏菩薩言：「世尊！有十種寶電行法門，唯願如來，廣開分別。」<p>佛言：「善哉善哉！善男子！諦聽諦聽！善思念之，吾當為汝分別解說。有電光寶王法門、利智慧法門、智慧能壞法門、初智法門、智海法門、法疑法門、吉祥法門、法鼓法門、須彌山法門、能壞闇法門、風等行法門（梵本長一）。善男子！是名十法門。」<p>爾時，眾中有一天女，名恒河神，持諸香、華、幡蓋、伎樂以供養佛，而讚嘆曰：「無畏、無我心，無貪愍眾生；以大方便故，而為一切世。如來功德力，故令我得知，無上、無邊身，不可得思議。我聞是經已，永斷諸煩惱！」<p>大雲初分神通健度第十四<p>爾時，大雲密藏菩薩言：「世尊！有十種大雲電光幻法門，惟願如來，廣分別說。」<p>佛言：「善哉善哉！善男子！諦聽諦聽！善思念之，吾當為汝分別解說。善男子！有調幻法門、調藏法門、樂法法門、求法法門、燒結法門、生一切法法門、斷諸諍訟法門、能消煩惱法門、上高法門、念無盡法門、度一切眾生法門（梵本長一）。善男子！是名十法門。」<p>時，大眾中有一天女，名曰大喜，持諸華、香、幡蓋、伎樂以供養佛，以偈讚曰：「如來大神通！其身無動轉，為眾斷生死，故說《大雲經》。」<p>大雲初分寶雹健度第十五<p>爾時，大雲密藏菩薩言：「世尊！有十種大神通法門，惟願如來，分別解說。」<p>佛言：「善哉善哉！善男子！諦聽諦聽！善思念之，今當為汝分別解說。善男子！有寶雹法門、雹等法門、雹莊嚴王法門、雹燈法門、雹藥法門、雹同法門、雹無盡意法門、雹上上法門、雹上容法門、雹甚深法門。善男子！是名十種法門。」<p>爾時，眾中有一天女，名曰嚴飾自喜，持諸香、華、幡蓋、伎樂以供養佛，即說讚曰：「世尊大雹王，天中天滿雨；知諸煩惱業，而能永斷之。凡夫結無邊，輪轉受生死；菩薩無煩惱，故不至諸趣。」<p>大雲初分金剛智健度第十六<p>爾時，大雲密藏菩薩言：「世尊！有十智金剛行入智法門，惟願如來，廣分別說。」<p>佛言：「善哉善哉！善男子！諦聽諦聽！善思念之，吾當為汝分別解說。有神通寶聚法門、喜王法門、神通平等法門、白鵝聲法門、虛空無礙法門、藥王法門、法幢法門、甚深大海法門、不動法門、無邊光法門、不可思議法門、無量劫法門（梵本長二）。善男子！是名十法門。」<p>時，大眾中有一天女，名深智愛，持諸香、華、幡蓋、伎樂以供養佛，即說讚曰：「如來無上王！無生亦無滅，為諸眾生故，示現於生滅。真實常不變，為眾說無我，其身如金剛，不可得沮壞。」<p>大雲初分無盡健度第十七<p>爾時，大雲密藏菩薩言：「世尊！有十無盡意入神通法門，惟願如來，廣分別說。」佛言：「善哉善哉！善男子！諦聽諦聽！善思念之，吾當為汝分別解說。有甘露意入法門、安寶法門、樂法門、喜法門、甚深精進法門、意行法門、無盡樂法門、常喜樂法門。善男子！是名十法門（梵本少二）。」爾時，眾中有一天女，名大寶輪，持諸香、華、幡蓋、伎樂以供養佛，即說讚曰：「如來無貧富，其身無觸礙，憐愍一切故，樂說《大乘經》。」<p>大雲初分正行健度第十八<p>爾時，大雲密藏菩薩言：「世尊！有十正道法門，惟願如來，廣分別說。」<p>佛言：「善哉善哉！善男子！諦聽諦聽！善思念之，吾當為汝分別宣說。有深廣行法門、健行法門、現力法門、健勝法門、一切天人法門、入一切時法門、不染一切時法門、一切道喜法門、斷一切惡道法門、大海常潮法門、大海神通法門（梵本長一）。善男子！是名十法門。」<p>爾時，眾中有一天女，名曰善得，持諸香、華、幡蓋、伎樂以供養佛，即說讚曰：「如來無上尊，修集於正道，雖成堅固藏，其心初無悋，慈愍於眾生，及為我等故，今於此寶座，宣說如是經。」<p>大雲初分師子吼健度第十九<p>爾時，大雲密藏菩薩言：「世尊！有十種甚深師子吼行法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有一切味吼法門、一切味喜法門、時神通王法門、蓮華法門、喜地法門、大喜地法門、四威儀法門、聖行法門、淨法門、一切法體法門。善男子！是名十法門。」<p>時，大眾中有一天女，名微妙聲，持諸香、華、幡蓋、伎樂以供養佛，而說讚曰：「無上智微妙，猶如大海水，其力難思議，故能師子吼；為諸眾生故，生於憐愍心，今說方等經，其意無所畏。」<p>大雲初分師子吼神通健度第二十<p>爾時，大雲密藏菩薩言：「世尊！有十師子吼神通法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有光法門、法蜂法門、法鼓法門、法寶法門、法藏法門、法力法門、法動法門、三匝法門、大地法門、難近法門、一切纓絡法門（梵本長一）。善男子！是名十法門。」<p>時，大眾中有一天子，名師子吼，持諸香、華、幡蓋、伎樂以供養佛，而說讚曰：「如來無因喻，無勝、無有邊，為諸眾生故，方便師子吼。」<p>大雲初分善方便健度第二十一<p>爾時，大雲密藏菩薩言：「世尊！有十入世間方便法門，惟願如來，廣分別說。」<p>佛言：「善哉善哉！善男子！諦聽諦聽！善思念之，吾當為汝分別解說。有生王入法門、畢竟多方便入法門、信心入法門、師子神通法門、世界非世界法門、時一入法門善不善法門、能調惡人法門；有德王入法門、得一切恭敬法門、下業行法門（梵本長一）。善男子！是名十法門。」<p>是時，眾中有一天子，名婆羅呵迦，持諸華、香、幡蓋、伎樂以供養佛，而說讚曰：「如來方便入涅槃，其身不動亦不滅，所入禪定難思議，眾生不解謂永滅。」<p>大雲初分神通健度第二十二<p>爾時，大雲密藏菩薩言：「世尊！有十神通寶藏入法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有法周羅法門、大神通法門、寶香藏法門、師子吼入聚法門、破法相法門、栴檀涼法門、無相法門、無語法門、蓮華法門、稱法門。善男子！是名十法門。」<p>是時，眾中有一天子，名增長有德，持諸華、香、幡蓋、伎樂以供養佛，即說讚曰：「三千大千界，佛於法自在，法身不可見，為眾現相好。」<p>大雲初分金翅鳥健度第二十三<p>爾時，大雲密藏菩薩言：「世尊！有十金翅鳥神通所入法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別宣示。有能壞婆修吉龍王力神通王法門、自在力入法門、喜入法門、開勇入法門、大海時入法門、能壞大山法門、能壞風力法門、長見法門、能壞一切毒法門、得寶❥法門。善男子！是名十法門。」<p>是時，眾中有一天子，名深淨行，持諸華、香、幡蓋、伎樂以供養佛，即說讚曰：「如來大法王，慧眼喻千日，定根金剛手，能壞諸煩惱。」<p>大雲初分大捨健度第二十四<p>爾時，大雲密藏菩薩言：「世尊！有十大捨時微妙神通王法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有無礙力甚深法門、戒住法門、戒廣王法門、戒界王法門、寶乳流法門、功德流微妙法門、慈力流法門、忍辱流法門、喜力流法門、捨力流法門。善男子！是名十法門。」<p>是時，眾中有一天子，名寶貴德，持諸花、香、幡幢、伎樂以供養佛，即說讚曰：「禮佛無量力，常住不壞身，為諸眾生故，說種種法界。」<p>大雲初分無畏健度第二十五<p>爾時，大雲密藏菩薩言：「世尊！有十無所畏大力神通所入法門，惟願如來，分別解說。」<p>佛言：「善哉善哉！善男子！諦聽諦聽。善思念之，吾當為汝分別解說。有無所畏力神通法門、不悕樂根法門、寶聚法門、十有德法門、淨浣法門、淨光行法門、淨寶光法門、喜入法門、淨等法門、電光法門。善男子！是名十法門。」<p>是時，眾中有一天子，名寶彗星，持諸華、香、幡蓋、伎樂以供養佛，即說讚曰：「如來祕密藏，甚深如大海，為諸眾生故，淨行於法界。」<p>大雲初分入行健度第二十六<p>爾時，大雲密藏菩薩言：「世尊！有十入行法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有入藏法門、正行法門、正實法門、吉稱法門、稱法門、常喜法門、日鬚法門、悲力法門、忍辱法門、常淨法門。善男子！是名十法門。」<p>是時，眾中有一天子，名寶正光，持諸華、香、幡蓋、伎樂以供養佛，即說偈讚曰：「如來智慧海，甚深難可測，普為眾生故，今說《大雲經》。」<p>大雲初分至心健度第二十七<p>爾時，大雲密藏菩薩言：「世尊！有十種至心所入法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有住善界法門、大海智法門、智潮法門、神通行法門、虛空神通法門、無熱法門、初成法門、隨行法門、施喜法門、善至心法門。善男子！是名十法門。」<p>是時，眾中有一天子，名波頭摩智，持諸華、香、幡蓋、伎樂以供養佛，即說讚曰：「如來無見頂，無勝無有上；今放大光明，廣為諸眾生。」<p>大雲初分勇力健度第二十八<p>爾時，大雲密藏菩薩言：「世尊！有十勇王大力微妙法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別宣說。有健勝田行法門、首楞嚴法門、勇健神通法門、健力法門、健歸法門、眾生具足法門、智堅健行法門、壞嬾墮法門、廣力法門、健調光法門、健意法門（梵本長一）。善男子！是名十法門。」<p>是時，眾中有一天子，名曰勇武，持諸花、香、幡幢、伎樂以供養佛，即說讚曰：「眷屬不可壞，猶如金剛寶，摧伏魔官屬，為眾說是經。」<p>大雲初分善健度第二十九<p>爾時，大雲密藏菩薩言：「世尊！有十種善行大神通王所入法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別說之。有善寶調法門、善聚法門、善堂法門、善行法門、善意法門、善德法門、善淨法門、善調光法門、一切善行瓔珞法門（梵本少一）。善男子！是名十法門。」<p>是時，眾中有一天女，名曰善護，持諸香、華、幡蓋、伎樂以供養佛，即說讚曰：「成就於善相，安坐善妙床，廣為諸眾生，敷演無上法。」<p>大雲初分神通健度第三十<p>爾時，大雲密藏菩薩言：「世尊！有十三神通藏得開示法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別宣示。有樂神通窟法門、喜神通窟法門、大喜神通窟法門、行神通窟法門、師子神通窟法門、等神通窟法門、示神通窟法門、悲神通窟法門、捨神通窟法門（梵本少四）。善男子！是名十三法門。」<p>是時，眾中有一天女，名大海意，持諸華、香、幡蓋、伎樂以供養佛，即說讚曰：「菩提樹常住，弟子樂依止，安根不動搖，故得生定牙，獲果常不變，是故稽首禮。」<p>大雲初分智健度第三十一<p>爾時，大雲密藏菩薩言：「世尊！有十智初行法門，惟願如來，分別說之。」<p>佛言：「善哉善哉！善男子！諦聽諦聽！善思念之，吾當為汝分別解說。有法增長法門、喜食法門、無盡意法門、貪神通法門、施舟法門、不樂世間法門、莊嚴地法門、莊嚴界法門、樂調法門、住時法門。善男子！是名十法門。」<p>是時，眾中有一天女，名須曼那華，持諸華、香、幡蓋、伎樂以供養佛，即說讚曰：「如來戒無上，智慧無上上！憐愍眾生故，廣說《大雲經》。」<p>大雲初分智寶藏健度第三十二<p>爾時，大雲密藏菩薩言：「世尊！有十智寶藏法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別宣示。有善持寶藏法門、法持法門、恭敬法門、心持法門、調王法門、正精進法門、大海寶藏法門、樂吉法門、智果法門、大吉法門、成就功德法門、端正法門、持戒精進法門（梵本長三）。善男子！是名十法門。」<p>是時，眾中有一天女，字蓮華鬘，持諸華、香、幡蓋、伎樂以供養佛，即說讚曰：「如來大智海，我今至心禮，深定祕密藏，大悲故宣說。如來既自獲，常樂我淨等，亦復令眾生，同己之所得。」<p>大雲初分施健度第三十三<p>爾時，大雲密藏菩薩言：「世尊！有十正知微妙寶藏法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有寶藏法門、淨藏法門、淨樂法門、施樂法門、施目法門、深藏法門、深法莊嚴法門、正見法門、愍一切眾生法門（梵本少一）。善男子！是名十法門。」<p>是時，眾中有一天女，字法寶樂，持諸花、香、幡蓋、伎樂以供養佛，即說讚曰：「如來大施主，莊嚴大施聚，施一切眾生，不觀田非田。」<p>大雲初分福田健度第三十四<p>爾時，大雲密藏菩薩言：「世尊！有十種福田種子法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有寶行勝法門、寶流雨法門、寶行聚法門、寶功德聚法門、寶正意法門、寶目法門寶意法門、寶光法門、寶燈法門、寶電法門、無盡意法門、寶住法門、一切寶田法門（梵本長三）。善男子！是名十法門。」<p>是時，眾中有一天子，名曰寶雨，持諸香、華、幡蓋、伎樂以供養佛，即說讚曰：「諸佛等正覺，是世之福田，大慈悲憐愍，一切諸眾生，能了田非田，故名阿梨呵。」<p>大雲初分正法健度第三十五<p>爾時，大雲密藏菩薩言：「世尊！有十種真實神通安樂樂王所入法門，惟願如來，分別解說。」<p>佛言：「善哉善哉！善男子！諦聽諦聽！善思念之，吾當為汝分別解說。有不動法門、住貌法門、不動樂法門、深住法門、不可思議聚法門、不可思議聚解脫法門、樂意法門、不可思議住法門、如來智印法門、一切大海無盡意法門。善男子！是名十法門。」<p>是時，眾中有一天子，名曰大光，持諸香、華、幡蓋、伎樂以供養佛，即說讚曰：「諸佛婆伽婆，所說微妙法，所為諸眾生，悉皆難思議！」
。
<juan>大方等無想經卷第四<p>北涼天竺三藏曇無讖譯<p>大雲初分如來涅槃健度第三十六<p>於是，眾中有大梵王，名曰健行，持諸供具，供養於佛，合掌恭敬，右遶三匝，上昇虛空，高七多羅樹，白佛言：「世尊！大乘經典，凡有幾種三昧總持，所修行道祕蜜之藏，樂說無礙？如來境界國土世間，復有幾種？如來大慈、憐愍一切，故我今日，敢生此問，願二足尊，哀矜宣說。說已，我當頂戴受持。」<p>時，有天子名無盡意，在大眾中，承佛威神，即為梵天而說偈言：「善哉大梵王，問佛真實義，佛當如實答，廣度諸眾生。應當至心聽，恭敬而尊重，一一方等經，恒沙義難解。如來大法王，廣開闡法界，佛得總持法，非二乘所解。<p>「大梵！大乘經義，非惟一種，乃至萬種。假使有人，智如阿難，所得壽命，如恒河沙，不能受持知其義理。復使是人，其舌辯利，數如恒沙，說亦不盡。何以故？是大乘經，其義深邃，不可思議，不可稱量，境界難知，過去未來現在諸佛，說其句義猶不可盡。梵天！譬如醫師，為療病故，所說藥方，亦不能盡。諸佛世尊，亦復如是。梵天！譬如女人，惟有一子，欲令長大，漸令服蘇，諸佛世尊亦復如是。梵天已為眾生興發此問，我當至心聽受其義。」<p>爾時，大雲密藏菩薩白佛言：「世尊！此經中說四百三昧，其義甚深，難可得解，惟願如來，分別解說。」<p>佛言：「善哉善哉！善男子！如汝所問，欲療眾生雜惡、穢垢，令得忍辱、正信之心，正精進心、念心、定心，欲令未來薄福之人，生福德故，故發此問。<p>「善男子！若有國土、城邑、聚落四部之眾，受持、讀誦、書寫、解說如是經者，時旱則雨，雨過則止。善男子！隨有國土，其中眾生受持、讀誦、書寫、解說、聽此經者，當知是人得金剛身。何以故？是經典中，有神呪故。為眾生故，三世諸佛，悉共宣說：<p>「郁究隷<#sp>牟究隷<#sp>頭坻<#sp>比頭坻<#sp>陀尼羯坻<#sp>陀那賴坻<#sp>陀那僧塔兮<p>「若有四眾，讀誦此呪，則為諸佛之所稱讚。若有國土，欲祈雨者，六齋之日，其王應當淨自洗浴，供養三寶，尊重、讚嘆稱龍王名。善男子！四大之性，可令變易；誦持此呪，天不降雨，無有是處。汝先所問四百三昧義，至心諦聽，當為汝說。<p>「善男子！此經中，有諸佛菩薩甚深淨水大海三昧，非諸聲聞、緣覺所知，故名甚深；能斷一切生死、渴乏，故名淨水；邊不可得，故名大海；諸佛世尊，同平等故，故名三昧。若有菩薩，具是三昧，則得常樂我淨之身，得多聞海、多聞寶藏，於菩提心，無有動轉，不退佛慧常住之身，無有變易、心無疑礙，不離法雨，常遇三寶，值善知識，成就一切真正福德。善男子！汝當受持如是三昧。持已，則得具足成就無量功德。<p>「復次，善男子！復有甚深淨水大海所入三昧，無有三昧而能宣說是三昧相，故名甚深；洗濯生死，故名為水；無能得底，故曰大海；得不動身，常樂我淨，故名為入；畢竟故，故名三昧。善男子！若有菩薩，具是三昧，則能變為諸天形像。見事梵者，即作梵像，為破梵事而心不著；見事自在天，作自在天像；見事八臂，作八臂像；見事建馱，作建馱像；見事天母，作天母像；見事鬼者，即作鬼像。雖示如是種種形像，為壞彼見，心實無著。見有屠者，即現屠像，為欲化彼，令不殺生，酒家乃至旃陀羅像，亦復如是；見有博弈、戲笑之處，悉現其像，為斷貧窮。現畜、妻息、奴婢、僕從，而其內心，常修梵行，雖服寶飾，心常清淨。示現服食甘美眾膳，內常法喜，以自充潤。入諸婬舍，為化欲惡、諸不善者。博士、卜噬、鳥鷲之身，乃至一切畜生雜類，亦復現入一切形殘，身不具足，為欲宣說，身過患故；乃至九十五種邪道，隨示其像，破彼見故。示現自身四百四病，為治眾生內外病故；讀誦外書，解種種語。示現奴婢、僕從、男女、老少之像，及示生老病死等像，為欲調伏諸眾生故。能解一切鳥獸等語，現作香、華、藥草、果蓏。或示王身、王子、大臣、長者身像，或示沙門、婆羅門像，帝釋天王、轉輪聖王、日月等像。所以示現四大天王，為欲擁護四天下故。示現諸佛自在神通，終不畢竟入於涅槃。變作眾色，不壞色性。雖得往生諸佛淨土，終不分別國土之相。獲得諸佛甚深三昧，而於法界，無所分別。為人天主，心無憍慢。雖說夢事，不見夢相。外現魔事，實無魔業。行於世間，世法不污，猶如蓮華，處污不染。善男子！如是之果，名為成就甚深大海所入三昧。」<p>爾時，眾中有婆羅門，名曰善德，白佛言：「世尊！如來之法，甚深祕密，為諸眾生，分別演說。而是薄福、鈍根、愚癡提婆達多，不聽不受，不知恩分，純與六群弊惡比丘，同其所行，增長地獄，出佛身血，破壞眾僧。生於釋種，增長憍慢，實非人類，強名為人，察其行迹，畜生無別。復從無量阿僧祇世，常於如來生惡逆心，其有施者，無有果報，自所修善，亦不成就，如尼乾子等無差別。尼乾子說無受、無施，提婆達多，亦復如是，真是魔黨，非佛眷屬。何以故？常於如來，起害心故。雖名沙門，無沙門義。猶如袈裟裹覆利刀，實是禿人，名為無命，所有徒眾，亦復如是。實非世尊，作世尊想。世尊如來，若是一切智者，何故聽此弊惡之人，出家剃髮，受具足戒？如來所說，普令眾生生於善根，是人何故獨不得生？如來慈哀，常以樂說，為諸眾生，廣宣正法，聞者蒙潤，善根開敷。提婆達多，何故不得預斯利益？如來性淨、身淨、心淨、眷屬應淨，何故眾中，而有此輩？」<p>爾時，大雲密藏菩薩，承佛神力，語善德言：「善哉善哉！大婆羅門、一切聲聞、辟支佛等，於是事中，都不能問；汝今乃能諮問是義。至心諦聽！我當承佛威神、道力，為汝廣說。<p>「汝不應言提婆達多不知恩分。是人知恩，非不知也。雖與六群，同其所行，不名為惡。提婆達多，不可思議，所修業行，皆同如來。如來業行，即是提婆達多業行。一切眾生，不能開顯如來、世尊真實功德；提婆達多能開示人，令阿僧祇無量眾生，安住善根。如來業行，非地獄種，云何而言提婆達多是地獄人？汝言同於六群所行。汝今當知，六群比丘，實非弊惡，所行之法，亦同佛行。<p>「大婆羅門！如來身血，實無有出，提婆達多亦不能出。若言樹影有出血者，無有是處。如來之身，亦復如是。若言出血，當知即是善權方便、不可思議。大婆羅門！釋迦如來種性，清淨如紺琉璃，所有弟子，無有毀禁。我亦不見，如來弟子有破戒者。如來所說，無上正法，實令聞者，生於善根，非不生也。如來大眾，成就持戒，悉入佛境，徒眾、眷屬，如栴檀林，純以栴檀而為圍遶，不可沮壞，如金剛山，亦不見有能得壞者。有怖畏者，則可破壞；如來弟子，永無憂怖，若無憂怖，云何可壞？不可破壞，如師子群，如來法王，如師子王，純以師子而為眷屬。如是眷屬，難可測度，非是聲聞、緣覺境界，不可毀滅，如灰覆火。如來無上一切智人，若聽剃髮，受具戒者，終無毀禁。一切眾生，皆入如來所知境界，是故如來名一切智。提婆達多，具足如是，不名壞僧。<p>「大婆羅門！假使千萬無量諸魔，亦不能壞。若言弊惡提婆達多壞眾僧者，當知即是善方便也，云何而言行同畜生？提婆達多，真實生於釋迦如來淨種姓中，不生畜生。若言釋種作諸惡者，無有是處。提婆達多所行惡行，為欲顯示釋迦如來功德力故。釋種中生名禿人者，亦無是處。提婆達多，善能護持解脫淨戒，云何而言尼乾子耶？有惡欲者乃名惡人，提婆達多心無惡欲，云何而言惡比丘耶？修行如來善方便者，提婆達多即其人也。<p>「大婆羅門！若有人言：『提婆達多集地獄業。』當知即是菩薩業也！菩薩業者，即是神通，為化眾生，故在地獄，當知實亦不處地獄。譬如二人，道路共行，後各別去，一東一西。若言是人，故和合者，亦無是處；若言如來、提婆達多，相遠離者，亦無是處。<p>「大婆羅門！有人殺生，造作惡業，法應無量百千世中，地獄受果；有人修善，法應無量百千世中，天上受報。有修善者，地獄受果；行惡之人，天上受報。此乃諸佛如來境界，非諸聲聞、緣覺所知。如來成就無量、微妙、真實功德，云何而言提婆達多能壞佛身？實無量世中，於如來所，生惡逆心，提婆達多實無害心。何以故？是人真實決定，了知善惡報故。知一念惡，無量世中，地獄受報。以是義故，提婆達多，終不造惡。<p>「如來已於無量世中，永斷諸惡，云何眾生能於如來起惡心耶？若言：『提婆達多是地獄人。』云何得與如來法王同一種姓？地獄眾生得與如來同眷屬者，亦無是處。若言：『提婆達多，無量世中，造作諸惡，應無量世，地獄受報。』云何得與如來一處？若與如來同一處者，當知是人，非是弊惡。若提婆達多真實惡人，云何得與如來和合？<p>「如彼二人，東、西路乖，理無和合。提婆達多隨順佛語，聞東則東，不違聖旨，云何當名地獄人耶？若令至東，故違西去，則不得名非地獄人。若言：『提婆達多地獄人』者，是無惡人。所以者何？地者，名人；獄者，名天；往來人天，名地獄人。復次！地者，名常；獄名無相，提婆達多亦常無相，故名地獄。復次！地，名為樂；獄者，名斷；樂斷生死，故名地獄。復次！地者，名善方便；獄，名能說說善方便，故名地獄。<p>「大婆羅門！如來世尊有善方便，復能宣說不名地獄，云何得名提婆達多為地獄人？提婆達多所有境界，實非聲聞、緣覺所知。大婆羅門！如來世尊，常所稱讚『黃頭大士』，即是提婆達多比丘。六群比丘，亦大菩薩，提婆達多與共同行，云何得名地獄人耶？如栴檀樹，栴檀圍遶；如香象蹴踏，非驢所堪，還是香象之所能忍。大婆羅門！如來、世尊、大香象王，亦復如是。所說深義，非是二乘之所能知，還是香象諸大菩薩，乃能受持。提婆達多，成就如是無量功德，汝應懺悔、恭敬、供養、尊重、讚歎。<p>「大婆羅門！比丘、比丘尼、優婆塞、優婆夷，能知提婆達多功德，了了不疑，當知是人，真佛弟子，得佛功德二分之一，得佛一目，得佛半身。大婆羅門！提婆達多所有功德，一切眾生，所不能知；如來功德，所有境界，一切眾生，亦不能知，復不能見如來法身。<p>「大婆羅門！提婆達多，真實能知，如來所有微妙功德，聲聞、緣覺實所不知。惟有提婆達多，了了不疑，亦能示現如來所現無量神通，能示眾生如來所行，知佛如來所有國土。提婆達多，是大丈夫，如來所遊，在在處處，提婆達多，亦隨逐行。以是義，故名大丈夫。諸佛如來，境界甚深，祕密之言，不可思議！惟有提婆達多比丘，能得了知。如來今者，當開密語，仁可善聽！」<p>爾時，大眾異口同音，而讚頌曰：「假使魔波旬，其數無有量，盡其神通力，不能壞眾僧。如來無上尊！大慈憐愍心，為諸眾生故，示現業果報。」<p>爾時，世尊讚歎大雲密藏菩薩摩訶薩言：「善哉善哉！汝今快說，提婆達多真實功德，一切聲聞、辟支佛等，不能解了大乘方等功德勢力。汝將欲壞一切眾生所有疑心，是故開顯提婆達多菩薩功德。<p>「復次，善男子！此經復有諸佛菩薩深進大海水潮三昧，若有菩薩，成就、具足是三昧者，須彌山王，高大堅鞕，能以口吹，令其碎破猶如微塵，入葶藶糩，而亭歷糩亦不增長。四大天王，亦不驚怖、不破、不壞，不自覺知，所安之處，三十三天，亦復如是。善男子！是名菩薩成就具足深進大海水潮三昧。<p>「復次，善男子！若有菩薩成就具足是三昧者，以四大海水入一毛孔，不嬈黿鼉、龜龍魚鼈水性之屬，壽命如常，無有損夭。諸龍王、阿修羅、乾闥婆，不自覺知，所至之處。能以三千大千世界，安置右掌，斷取大地，如陶家輪，擲置他方恒沙界外，其中眾生，都不覺有往來之想；取彼世界安置此土，亦復如是。」<p>爾時，善德以諸香、華、幡蓋、伎樂供養於佛，合掌恭敬，白佛言：「世尊大慈，憐愍一切如羅睺羅，今欲啟請，惟願聽許。」<p>爾時，世尊默然不答。<p>是時，眾中有梨車童子，名曰一切眾生樂見，語善德言：「如來默然，已不相許。我今當答，隨疑致問。」<p>婆羅門言：「梨車！我曾從他，聞如是義：『若能供養如來舍利如芥子許，福報應得忉利天主。』梨車！是《大雲經》，其義甚深，如來密語，難可得解，非諸聲聞、緣覺所知，何況我等邊地之人？我今欲得如來舍利如芥子許，恭敬禮拜，冀處忉利，為彼天主。我從昔來，常有此願。」<p>爾時，梨車即說偈言：「假使恒河中，駛流生蓮花，拘抧羅鳥白，舍利乃可得；假使龜生毛，任作僧伽梨，冬日能消氷，舍利乃可得；假使蚊子脚，堪任作橋梁，能度一切眾，舍利乃可得；假使水中蛭，忽然生白齒，大如香象牙，舍利乃可得；假使兔生角，堪任作梯橙，高至淨居天，舍利乃可得；假使鼠、蟲等，緣於兔角梯，在上而食月，舍利乃可得；假使蠅能飲，鍾石淳好酒，迷荒而耽醉，舍利乃可得；假使驢口脣，形如頻婆果，善能歌詠舞，舍利乃可得；假使烏角鵄，同共一樹棲，飲食不相離，舍利乃可得；假使棘刺葉，周遍覆三千，大千世界上，舍利乃可得；假使小舟船，能載須彌山，度於大海水，舍利乃可得；假使小鳥雀，❥銜大香山，移置於他處，舍利乃可得。」<p>時，婆羅門即說偈頌，答梨車言：「善哉！梨車子！能知深方便，今當至心聽，我說佛功德。佛境難思議，所得已畢竟；諸佛常無變，是故無生處；諸佛色平等，是名佛法界；如來非作法，亦復非有生；如來金剛身，不可得破壞，以是故舍利，真實不可得。如來無舍利，乃至如芥子，無有血、肉、骨，云何有舍利？如來為眾生，現受方便身，諸佛身常住，法界亦復然。隨應諸眾生，方便為說法，亦隨其所宜，而現種種身。若佛有慈愍，普及諸眾生，何故不見為，分身施舍利？」<p>爾時，眾中有一天女，名曰淨光，復以香、華、幡蓋、伎樂供養於佛，合掌恭敬，白佛言：「世尊！如是二賢，成就甚深、微妙智慧，能開如來祕密之藏，從何處來？惟願演說！」<p>佛言：「善哉善哉！天女！汝為眾生，故問是義，諦聽諦聽！吾當說之。如是二人，是佛真子；如香象王，是大丈夫。為眾生故，樂處生死；知恩報恩，我所護念。善能護持諸佛種姓，為佛重任熾燃法燈。<p>「天女！過去無量億那由他阿僧祇劫，爾時有佛，號同性燈如來、應、正遍知、明行足、善逝、世間解、無上士、調御丈夫、天人師、佛、世尊。時，閻浮提多有眾生，無量無邊，不可算數，悉皆成就安隱快樂，無諸飢渴、苦惱等患。其地廣博，清淨嚴事，廣縱六萬八千由旬，多有諸城七萬八千，一一大城，七寶所作，其城四壁，有九萬却敵。<p>「爾時，大城名曰寶聚，即是今之王舍城也。時寶聚城有八萬千億人，同姓燈佛出生彼城，彼城所有無量眾生，悉發阿耨多羅三藐三菩提心，成就神通，人中象王。<p>「天女！爾時，如來在大眾中，作師子吼，宣說如是大雲經典。時，彼城中有王，名曰大精進龍王，王有夫人，名曰護法，有一大臣，名法林聚。爾時，國王與其夫人及其大臣，往彼佛所，供養恭敬，合掌作禮，右遶三匝，却坐一面。爾時，同姓燈佛，知大精進龍王心中所念，放大光明，名無所畏。王遇此光，心得法喜。爾時，大臣承佛神力，白佛言：『世尊！如來舍利為可得不？』爾時，世尊默然不答。<p>「天女！爾時，大王為正法故，即共大臣，翻覆往反，論講舍利。時佛聞已，即讚歎言：『善哉善哉！』彼佛眾中，有大弟子，字摩訶男，心生善欲，而作是念：『善哉！大王！善解如來甚深法界。』時，佛即為時會大眾，說王所解深法妙義，大眾已聞，皆生驚疑。時，佛即告諸大眾言：『此王功德，不可思議，深不可測，非是汝等，所能得解。』爾時，大王聞佛稱讚己之功德，心大歡喜，即起供養，右遶千匝，以採寶華，用散佛上，而復讚嘆，即發願言：『未來當有釋迦如來興出於世，以大方便示法滅時，我當於中出家修道，受持淨戒，具大勢力。見有破戒、行惡比丘，我當驅擯，至於邊方無佛法處。為正法故，不惜身命。』爾時，大臣復作是願：『釋迦如來以大方便現涅槃已，我當於中作大國王，護持如來無上正法。見惡比丘，唱令驅出；有持法者，恭敬供養。』是時，夫人復作是願：『釋迦如來出現之時，令我勢力，能伏邪見。』時，摩訶男復作是願：『使我爾時，為彼如來作大弟子，得大神通，於佛功德，能師子吼。』<p>「天女！如是四人，今於我世，為法重任。不但今日，方於未來，復當護持我之正法。」<p>是時，天女即白佛言：「我今未知，如是四人，斯為是誰？惟願如來，說其名字。」<p>佛言：「善哉天女！至心諦聽諦聽！吾當為汝，分別解說。爾時大臣，即今善德婆羅門是。是婆羅門，於我滅後百二十年，王閻浮提，字阿叔迦，住於波梨弗羅城中，姓無邪氏，得轉輪王所有福德二分之一，於閻浮提得大自在；護持正法，大師子吼，為法流布，大得舍利，供養、恭敬、尊重、讚嘆，見惡比丘，治令修善。」<p>天女復言：「惟願解說。」<p>爾時，佛告天女：「且待須臾，我今先當說汝因緣。」<p>是時，天女聞是說已，即生慚愧，低頭伏地。<p>佛即讚言：「善哉善哉！夫慚愧者，即是眾生善法衣服。天女！時王夫人，即汝身是。汝於彼佛，暫得一聞《大涅槃經》，以是因緣，今得天身，值我出世，復聞深義，捨是天形，即以女身，當王國土，得轉輪王所統領處四分之一；得大自在，受持五戒，作優婆夷，教化所屬城邑、聚落，男子、女人、大小。受持五戒，守護正法，摧伏外道諸邪異見。汝於爾時，實是菩薩，為化眾生，現受女身。是時王者，即今一切眾生樂見梨車子。是深達正法甚深之義，能開如來微密法藏，護持佛法，無所虧損。時摩訶男者，即今大雲密藏菩薩是，得我真身二分之一，知恩報恩，護持正法，能答深義，無所滯礙。天女！我今此眾，雖有上智大迦葉等，不能宣辯甚深之義，如大雲密藏菩薩摩訶薩也。」<p>爾時，眾中有一天子，字曰奇才，與千天子，即起向佛，以諸華、香、幡蓋、伎樂供養於佛，合掌恭敬，以偈讚佛：「大海可度量，須彌可稱知，如來法境界，難可得思議！」<p>說是法時，無數千人發阿耨多羅三藐三菩提心。<p>爾時，如來告善德言：「善哉善哉！大婆羅門！汝今善發歡喜之心，得無上果。大婆羅門！從是南去，度三十萬恒河沙等世界，彼有世界，名須曼那，有佛世尊，號淨光祕密如來、應、正遍知、明行足、善逝、世間解、無上士、調御丈夫、天人師、佛、世尊，常住在世，為化眾生，轉正法輪。從彼南去，復度五十萬恒河沙等世界，彼有世界，名法喜寶，佛號法藏如來、應、正遍知、明行足、善逝、世間解、無上士、調御丈夫、天人師、佛、世尊，常住在世，為化眾生，轉正法輪。從彼南去，復過六十萬恒河沙世界，彼有世界，名一切池，佛號師子吼神足王如來、應、正遍知、明行足、善逝、世間解、無上士、調御丈夫、天人師、佛、世尊，常住在世，為化眾生，轉正法輪。從彼南去，復過三十六萬恒河沙等世界，彼有世界，名曰華幡，佛號高須彌，十號具足，乃至轉正法輪。從彼南去，復過八十萬恒河沙等世界，彼有世界，名曰寶手，佛號法護，十號具足，乃至轉正法輪。<p>「大婆羅門！如是諸佛世界，嚴淨其土，無有山陵、塠埠、石沙、穢惡。其地柔軟，如迦陵伽衣。世無五濁，亦無女身、二乘之人，乃至無有二乘之名、女人名字，純諸菩薩摩訶薩等，甘樂大乘、護持大乘、樂說大乘。<p>「大婆羅門！若有善男子、善女人，受持如是諸佛名號，墮三惡道者，無有是處；必定當得阿耨多羅三藐三菩提。大婆羅門！以是義故，我涅槃後，是經當於南方國土，廣行流布。正法欲滅餘四十年，當至北方，北方有王，名曰安樂，見有受持、書寫經卷，讀、誦、說者，隨時給施，四事無乏。爾時，北方當有八萬四千眾生，受持是經卷。善男子！若有人聞如是經已，捨放遠離，無有是處。若有善男子、善女人，頂戴、受持諸佛名號，若中兵毒、水火、盜賊，無有是處，除其宿業。復次，大婆羅門！若內四部，若外眾生，為供養故，為怖畏故，為壞法故，奉持如是諸佛名號，終不墮於三惡道中，若至三惡，無有是處。」<p>爾時，善德復作是言：「世尊！若有眾生，聞是經名，尚得如是無量善利，況有受持、讀誦、書寫、解說之者？若得聞彼諸佛名號，則為已得無上大寶，阿耨多羅三藐三菩提已在其手，諸佛如來已到其舍。其地金剛，其身亦爾，心堅不動，不可移轉。世尊！我今亦當恭敬供養如是之人。」<p>佛言：「善哉善哉！大婆羅門！汝今善知、善解如來功德之力。若有眾生，聞彼佛名，敬信不疑，無諸怖畏，所謂王怖、人怖、鬼怖，無諸疾病。常為諸佛學道弟子、八部鬼神，及其眷屬之所守護，諸佛所念。」<p>爾時，眾中有乾闥婆王，名曰喜見，從座而起，往至佛所，合掌恭敬白佛言：「世尊！如來滅後，何等眾生，能受持是經，廣令流布？何等眾生，不能受持，令法毀滅？」<p>爾時，如來默然不答。<p>時，大迦葉語喜見言：「善男子！如來真實無有涅槃，法無滅盡，云何而言：『如來滅後，誰受是經？』」<p>喜見王言：「大德！一切眾生，狂愚無智，惟願大德，宣說如來所以不滅；一切眾生，癡闇所覆，願燃法燈，令得開明。我於未來，亦當廣為一切眾生，開發是義。惟願大德，哀愍故說！」<p>大迦葉言：「善男子！如來法身，不名肉身。佛身金剛，非破壞身，成就具足無量功德方便之身，不名食身，如是之身，云何言滅？」<p>喜見王言：「大德！我今定知，如來世尊，方便涅槃，非畢竟滅。」<p>爾時，迦葉讚喜見言：「善哉善哉！實如所說。善男子！大海可量，如來功德不可稱知。」<p>喜見王言：「如來何時當畢竟滅？」<p>大迦葉言：「假使一切所有眾生，乃至蚊蟻，悉得阿耨多羅三藐三菩提，入於涅槃，如來爾時，乃當涅槃。」<p>喜見王言：「大德！如來成就如是無量無邊功德，一切眾生，何故不發阿耨多羅三藐三菩提心？苦哉苦哉！眾生薄福，不知如來常住不變金剛之身，非雜食身。大德！如是之身，惟佛能知，非諸聲聞、緣覺所及。」<p>迦葉復言：「善男子！一切眾生，悉有佛性，得菩提心。」<p>說是法時，二萬二千天子，發阿耨多羅三藐三菩提心，異口同音而說偈言：「如來不涅槃，真法無有滅，為諸眾生故，示現有滅度；如來常不滅，為眾方便說，如來不思議，法僧亦復然！」
。
<juan>大方等無想經卷第五<p>北涼天竺三藏曇無讖譯<p>大雲初分增長健度第三十七之一<p>爾時，南方有諸天子，其數無量，從黑山中，來至佛所，以諸香、華、幡蓋、伎樂供養於佛，頭面作禮，右遶三匝，白佛言：「世尊！如來今日說是經典，南方世界無量無邊恒河沙等諸佛世尊，亦說是經。世尊！如是經典，名字何等？」<p>「善男子！如是經典，凡有三名：一名『大雲』，二名『大般涅槃』，三名『無想』。大雲密藏菩薩所問，故名『大雲』；如來常住，無有畢竟入涅槃者，一切眾生，悉有佛性，故得名為『大般涅槃』；受持、讀誦如是經典，斷一切想，故名『無想』。<p>「善男子！有人親近無量恒河沙諸佛世尊，於諸佛所，受持淨戒，供養恭敬，尊重讚嘆，成大功德，然後乃得聞是經典；雖得聞受，不能廣說。若於不可計、不可數恒河沙等諸佛世尊，受持淨戒，乃至成大功德，聞已則能分別廣說。<p>「善男子！正法欲滅，是經當於閻浮提中，具足流布；佛涅槃後初四十年，亦當流布；正法垂滅餘四十年，復當流布。行惡之時、謗方等時、惡王治時；我諸弟子，毀禁戒時；遭值荒亂，世人輕時；四部弟子，不修身、不修戒、不修心、不修慧，無明狂癡、習放逸時；凡所造作，同畜生時；不隨和上、師長教時；違反上座、耆宿、長老，當爾之時；我諸弟子，於是經中，不能信受，輕笑譏呵，互相呰篾：『云何邪見說為方等？剃頭之人名為沙門，云何反讀邪見經書？實非佛語，為利養故，說為佛語。』公於眾中，唱如是言：『如此經者，真是邪見，非佛所說，慎勿讀誦、書寫、受持。』爾時，大眾即共答言：『大德！莫作是語，此經相義，實是佛說，我今為經，當相供給。』我此弟子，為供養故，素無信心受持、誦說，是名『滅法』。<p>「復次，天子！未來之世，法欲滅時，我四部眾，薄福少智，不知厭足，退失善根，貧於法財。無心親近佛、法、僧寶，為衣食故剃頭染衣，其心麁獷，如禿居士，畜養奴婢、金銀、珍寶、錢財、珂貝、琉璃、頗梨，貯聚穀米、牛馬、畜生、田宅、屋舍。雜色臥具，食肉嗜味，背捨諸佛，成就十六不善律儀。親近國王、大臣、長者，受使隣國，通致信命。受人供養，反生惡心。成就一切非沙門法、非婆羅門法。<p>「天子！如是惡世、惡比丘時，爾時我當有一弟子，持戒清淨，少欲知足，如大迦葉，善能教化，閻浮提內，我弟子中習行惡者。說真正語，不惜身命，廣開如來深密祕藏，讚嘆持戒行頭陀者，成就具足波羅提木叉。稱美知足，糞掃衣服，廣為惡人，說如是言：『諸大德！世尊不聽受畜一切不淨之物，貪味食肉。如來常讚持淨戒者，呵責毀禁。大德！汝今若不受我語者，我有大力勢，能相降伏。』我此弟子，福德力故，咸令一切，信伏無違。何以故？是人已曾親近無量諸佛世尊，廣修慈悲，貪樂大乘，護正法故。<p>「爾時，常有五萬八千諸善鬼神，隨從侍衛，為欲守護佛正法故。」<p>天子復言：「世尊！我等未來亦當護是持法比丘。」<p>佛言：「善哉善哉！天子！如汝所說，法欲滅時當勤守護。天子！當爾之時，我亦能以威神道力，摧伏惡魔，治惡比丘。爾時，十方無量諸佛，亦同讚嘆我此弟子。」<p>爾時，一切南方天子，復以華、香供養世尊，白佛言：「世尊！如是弟子，何時當出？在何國土？名字何等？」<p>佛言：「善男子！我涅槃後千二百年，南天竺地有大國王，名娑多婆呵那。法垂欲滅，餘四十年，是人爾時當於中出，講宣大乘方等經典，拯拔興起垂滅之法，廣令是經流布於世，教人具足執持、讀誦、書寫、解說，聽受其義。爾時，若有不能如是受持、解說是經典者，當知是人，非我弟子，魔之眷屬。」<p>爾時，樂見乾闥婆王白佛言：「世尊！唯願矜哀解說，未來持法弟子如迦葉者，成就大慈，具足淨戒，種性眷屬，無可譏呵。」<p>佛言：「善男子！諦聽諦聽！當為汝說。我此弟子，守護正法，持佛種姓，一切眾生所樂見者。善男子！是南天竺，有小國土，名須賴吒，其土有河，名善方便，其河有村，名曰華鬘。華鬘村中，有婆羅門，產一童子，即是今之一切眾生樂見梨車，後時復名眾生樂見，是大菩薩、大香象王，常為一切恭敬、供養、尊重、讚嘆。其年二十，出家修道，多有徒眾，修持淨戒，稱詠諸佛大乘經典，為護正法，不惜身命；其諸弟子，亦復如是。若有比丘、比丘尼、優婆塞、優婆夷，聞是比丘所說正法，必定當得阿耨多羅三藐三菩提。爾時，國王、大臣、長者，及一切人，為此經故，供養、恭敬是持法者，是經力故，令彼國王得大勢力，所有國土，無能侵陵。我此弟子，魔不得便。<p>「爾時，若有受持、讀誦、書寫是經，則得名為大菩薩也，名為福田，在淨僧數。乾闥婆王！當於爾時，我諸弟子，多有信受如是經典，得解脫者，亦復不少。善男子！若有人能成就四事，則能受持如是經典：一者，得聞深進大海水潮三昧；二者，得聞南方佛名；三者，親近於善知識；四者，至心信佛、法、僧。爾時，若有不能信受是經典者，是魔眷屬；若有信者，是佛弟子。善男子！未來之世，有信心者，名為親近諸佛世尊。何以故？如是經典，諸佛封印。所謂印者，一切眾生悉有佛性，如來常住，無有變易。善男子！若有人，能信是經者，當知是人，真佛弟子。有能恭敬是持法者，是人當為未來諸佛徒眾眷屬。何以故？無量諸佛已於是人，生已有心故。所以者何？是持法比丘，不可思議，已於過去，同然燈佛發大誓願：『未來之世，釋迦如來法垂欲滅，我當於中，出家修道，為護正法，不惜身命。』時，王精進龍王者，即今樂見梨車。是樂見梨車，即是未來護法比丘。<p>「善男子！汝善觀察，我此弟子未來功德。若有人能恭敬供養我此弟子，當知是人，即為十方三世諸佛之所恭敬。若未來世，比丘、比丘尼、優婆塞、優婆夷，信受如是持法比丘所可演說，即是信受十方諸佛所有言說。若有比丘、比丘尼、優婆塞、優婆夷，愛敬如是持法比丘，不惜身命，即為十方三世諸佛之所愛念，增長壽命。若未來世，比丘、比丘尼、優婆塞、優婆夷，恭敬供養是持法者，專心繫念，聽其所說，不求其短，當為十方三世諸佛之所推覓，護念守持，如羅睺羅，護念禁戒。<p>「善男子！未來之世，薄福眾生，比丘、比丘尼、優婆塞、優婆夷，當作是言：『咄哉咄哉！如是眾生，樂見比丘，實非比丘，作比丘像。遠離諸佛所說經典，自說所造，名《大雲經》；遠離諸佛所制禁戒，自為眾生，更制禁戒。諸大德！各各諦聽！若言貯畜金銀、珍寶，名為破戒，不貯畜者，名為持戒。如來何處，當作此說？此非佛語，說為佛語。我當云何不惜身命，恭敬供養如是惡人，宣說惡語，以為佛語，唱說惡戒，以為佛戒。諸大德！我實不能信受如是惡比丘言。若有供養如是人者，唐捐其功，終無果報。』爾時，諸人聞是語已，所有信心，各各壞滅。若有信受是惡語者，當知是人，從闇入闇；若不信受，是人則得從明入明。<p>「善男子！若有隨順是惡語者，是魔眷屬；若不隨順，真我弟子。善男子！是《大雲經》，其義幽隱，難可解了。若未來世，有四部眾福德純厚，得菩提心，勤修行者，作如是言：『善哉！比丘！真佛弟子！善住大地，是大菩薩；勇猛大士，非下人也。下劣之人，不能如是迴轉大海。諸大德！汝等可來，當共供養如是比丘。諸大德！我今見是持法比丘，即是過世無量功德之果報也。隨是比丘，所住之處，當知其地，及其眾生，功德成滿，安樂無患。若得覩見是比丘者，當知是人，已得天眼、法眼具足。我為是人，不惜身命；若聞其言，寧捨身命，終不忘失。我今寧為如是一人，不惜身命，終不能為非法徒黨，百千萬人，捨於身命。』<p>「善男子！如是惡法，興出之時，我此弟子，當於是中，護持我法。善男子！未來之世，法欲滅時，若有比丘、比丘尼、優婆塞、優婆夷，為護法故，不惜身命，是則名為熾然慧燈，度脫眾生。修行一切諸佛所行，得法翅羽，破魔境界。身得自在，心得自在，身不可思議，為諸眾生之所愛敬。<p>「善男子！法欲滅時，是持法者，一日一夜，六時唱令，告諸眾生：『汝等當共受持正法。』諸惡比丘，聞是語已，心不甘樂，不甘樂故，便作是言：『大德！如是邪法，誰當信受？默然者善。若不默然，當奪汝命。』是持法者，復作是言：『我寧捨命，終不默然。』諸惡比丘，尋共害是持法比丘。<p>「善男子！如是人者，是我最後持法弟子。當知爾時，我法則滅。若言爾時，我弟子中，更有如是護持法者，無有是處。」<p>乾闥婆王言：「是持法者，捨是身已，更得何身？」<p>佛言：「善男子！捨是身已，當得佛身，無邊之身。」<p>乾闥婆王言：「唯願世尊，為諸眾生說是比丘云何捨身而得佛身？」<p>佛言：「善男子！善哉善哉！聽我說此持法弟子功德之事。過此賢劫，千佛滅後，具滿六萬二千劫中，空過無佛。爾時，當有無量億那由他諸辟支佛，在世教化。過是劫已，有七佛出。是七如來般涅槃已，此國爾時轉名喜光。是喜光國，當有佛出，號智聚光如來、應供、正遍知、明行足、善逝、世間解、無上士、調御丈夫、天人師、佛、世尊。是佛世界，所有人民，顏貌端正，信心成就。若有人能於我法中，沒命護持，悉當生於彼佛世界，而為彼佛，作大弟子。大弟子者，即是菩薩摩訶薩也，真大丈夫，大香象王。彼界人民，一切無有貪欲、恚癡，皆悉成就清淨信心。<p>「智聚光佛，壽十五中劫，為諸弟子，開三乘教。雖開三乘，多說菩薩一乘之行。爾時，雖有魔王、魔子，悉發阿耨多羅三藐三菩提心；一切眾生，悉得大慈、大悲之心，皆得遠離，三惡道苦，無有八難。世界常淨，猶如北方欝單越土。天魔波旬，不得其便，永斷邪見。彼佛如來，入涅槃已，法住千億，然後滅盡。」說是語時，一切大眾，諸天龍神、乾闥婆、阿修羅、迦樓羅、緊那羅、摩睺羅伽，持諸華、香、微妙伎樂供養於佛；大迦葉等諸大弟子，歡喜讚嘆，恭敬作禮；諸大菩薩，復持妙華，大如須彌，供養於佛，悉共發願：「願我未來，生彼佛世！」<p>爾時，大雲密藏菩薩白佛言：「世尊！唯願如來，為未來世薄福德眾生，演說如是深進大海水潮三昧。」<p>佛言：「善男子！汝今不應作如是言。何以故？佛出世難，此《大雲經》聞者亦難，若有書寫、受持、讀誦一句一字，亦復難得。云何偏為未來之人？吾當普為三世眾生，廣開分別。善男子！我以未來薄福眾生，罪根深重，是故唱言此經，當於未來流布。善男子！未來之世，若能於此《大雲經》中信心不疑，讀誦一偈，如是之人，甚為難得。」<p>「世尊！如來何故作如是言？」<p>「善男子！我亦不獨為未來說，何故而生如是疑心？若有能聽如來所說一偈一句，不生疑心，於三世中，亦復難得。何以故？三世眾生，難得三昧陀羅尼門，知恩報恩。未來眾生，不知恩分，不能報恩；不知恩故，信心難得；信難得故，是故我言：『為未來世，說此經典。若能讀誦、受持是經一偈一句，是人難得。』未來眾生，薄福罪重，是故復言：『為未來世，說此經典。』」<p>大雲密藏菩薩言：「世尊！若有菩薩，安住如是深進大海水潮三昧，成就無量無邊功德，非是聲聞、緣覺所知。」<p>佛言：「善哉善哉！善男子！住是三昧諸菩薩等，深不可測！譬如大海，眾流所歸，不可量數。善男子！如是大海，猶可量數，而諸菩薩，不可量數。何以故？安住如是深三昧故。<p>「復次，善男子！若有菩薩，住是三昧，能以足指一毛，舉此恒河沙等三千大千諸大世界，高至上方無量世界，令諸眾生無有怖畏、往反之想，而令他方一切悉見，為化度故；乃至十方，亦復如是。」<p>「世尊！如是三昧，乃為無量無邊功德之所成就，是故佛說：『普為三世。』」<p>「善男子！善哉善哉！實如所言！善男子！譬如大海，總攝一切諸河泉流，此《大雲經》亦復如是，總攝一切無量經典。<p>「復次，善男子！若諸經典，有如是等無著三昧，當知彼經，已為攝在此經典中。一切聲聞、辟支佛等所得三昧，比此三昧，不可為喻。何以故？聲聞、緣覺，無常、無我、無樂、無淨；無著三昧，廣開如來常樂我淨，無有變易，是故此二，不得相喻。<p>「善男子！若聞如來常不變易，信心清淨，當知是人，得阿耨多羅三藐三菩提心，修菩提道。善男子！若男若女，欲得常住，無有變易，應當受持、讀誦、書寫、演說是經。若能如是受持、演說是經典者，當知是人，不久當得阿耨多羅三藐三菩提。若有人聞如來常住無有變易，心生疑怖，當知是人，不見如來真實之相。真實相者，所謂如來常恒不變，湛然安住。是故聞者，不應疑怖；應當受持，廣為人說。如是說者，當知佛法，常住無滅。<p>「善男子！如一切眾生跡入象跡中，一切三昧亦復如是入此經中。善男子！如閻浮提一切山河、叢林、樹木，及四天下山河、樹木、日月、星宿，悉皆入於三千大千世界之中。一切凡夫、聲聞、緣覺、諸佛菩薩，所有功德，禪定三昧，亦復如是，皆悉入此《大雲經》中。若有眾生能於一念，念諸如來常住不變，當知即得阿耨多羅三藐三菩提。善男子！譬如秋月，無諸雲霧，虛空清淨，日初出時，光明端嚴，人所愛樂，除破一切幽闇黑冥。是《大雲經》亦復如是，演出如來常恒不變，猛盛之日，處在清淨密語虛空，破除眾生無常、無我、無樂、無淨，一切闇障。端嚴愛樂者，喻於如來，終不畢竟入於涅槃。<p>「復次，善男子！譬如有人，身輕行疾，喻四風王。壽命滿足，天數千年。飛行周遊十方世界，遍已還到本所住處。如是行處，滿中七寶，并以己身，供養三寶，復滿無數千年之中。善男子！如是福德，可數量不？」<p>「不也。世尊！」<p>「善男子！如是福德，不比有人一念之中，念如來常、法僧不滅。善男子！若復有人，為利養故、為恐怖故、為親近故，演說如來常恒不變一字一句，所得福德，比前功德，百分不及一分，千分、百千萬分，乃至算數譬喻，所不能及。<p>「善男子！譬如藥樹，若有眾生，取枝、取莖、取葉、取華、取果、取皮，是樹亦不生念：『取枝，莫取莖；取莖，莫取葉；取葉，莫取華；取華，莫取果；取果，莫取皮。』而令一切，眾病除愈，隨上、中、下眾生所用。若以合水，若以合蘇，若末、若丸、若塗、若服，悉能愈病。是《大雲經》亦復如是，不觀眾生，若舉一偈，若半偈，一名一義，一句半句，信受二字，言如來常，亦不觀察眾生，有修深進大海水潮三昧，大慈，大悲及不修行，悉能令斷三惡道病。如來亦不觀察眾生，取一偈不取半偈，取半偈不取名，取名不取義，取義不取句，取句不取半句，取半句乃至二字，皆悉能令四部之眾，離三惡道。<p>「善男子！未來之人，不修身、不修戒、不修心、不修慧，輕笑賤慢，為求過失，及以利養，少多讀誦、書寫、聽受，亦得遠離無量惡業，永斷貪欲、恚癡等病。<p>「善男子！如日出時，能消氷雪。是《大雲經》亦復如是，說如來常，能消一切無常氷雪。<p>「復次，善男子！譬如虛空，猛風起時，吹眾生身，入諸毛孔，能令熱病，一切除愈，身得清涼。虛空者，喻《大雲經》；猛風起者，喻如來常；風入毛孔者，喻諸眾生悉有佛性；除熱病者，喻斷聲聞、辟支佛心。<p>「復次，善男子！若有人能讀誦、受持如是經典，終不為於須陀洹果；護持禁戒，終不為向斯陀含，得斯陀含；向阿那含，得阿那含；向阿羅漢，得阿羅漢。護持禁戒，若為向佛，取無上果，是則名為真持禁戒，非為三十二相、八十種好護持禁戒，若為如來不可思議，乃名護戒。如來非為住心修集無量三昧，亦復不為住心修集與諸佛等，亦復不為住心修集無量因果，不為住心修集諸佛無量功德。如來住於無所住者，是為實相。若欺如來無上印者，不名護戒。若言如來為是印故，名護戒者，汝於此中，慎勿生疑！如來無相，故名為護戒。若言如來為於相故名護戒者，亦勿生疑；如來無種好，故名為護戒。若言如來為種好，故名持戒者，亦勿生疑；如來非神通因緣，故名為護戒。如來非密藏，故名為護戒；如來非無上福田，故名為護戒；如來非為如來藏，故名為護戒；如來為斷一切眾生生、老、病、死眾苦逼切，名為護戒；為欲安樂諸眾生，故名為護戒；為斷眾生生死縛，故名為護戒；為令眾生專向無上菩提道，故名為護戒；為諸眾生得阿耨多羅三藐三菩提，故名為護戒；欲為眾生轉法輪，故名為護戒；為令眾生一切皆得聖僧名，故名為護戒；為令眾生不斷如來聖種姓，故名為護戒；為令眾生一切不斷法僧種，故名為護戒；為令眾生一切悉得三昧、禪定、智慧、解脫，故名為護戒；為令眾生，悉得淨戒，具足無缺，故名為護戒；如來無戒，故名護戒；斷一切戒，故名護戒；如來非有此戒，故名護戒；非無此戒，故名護戒。」<p>爾時，大雲密藏菩薩摩訶薩白佛言：「世尊！若言：『如來不護戒』者，其義云何？若復有言：『菩薩住是深進大海水潮三昧不護戒』者，其義云何？如來非為無上印，故名護戒者？義復云何？」<p>佛言：「善男子！菩薩摩訶薩自從住是三昧已來，初不曾住有為法中具足成就一切佛法。何以故？如是三昧悉已攝取一切佛法故。善男子。如大寶聚有青琉璃其色清淨，人見之者不生疑心。菩薩摩訶薩從得住是三昧已來，即見佛性了了無疑。何以故？見了了故，若有疑者，無有是處。如來境界不可思議。善男子！菩薩住是三昧已，成就具足諸佛功德。」<p>「世尊！菩薩摩訶薩住是三昧，得畢竟不？」<p>「善男子！汝不應言：『如是菩薩得畢竟不？』何以故？若一切眾生得是三昧，悉成阿耨多羅三藐三菩提，盡畢竟已，然後乃當問：『是菩薩得畢竟不？』」<p>「世尊！如是三昧，甚為希有，若諸眾生，不得聞受，甚可憐愍。若得聞者，當知是人，得大饒益。」<p>佛言：「善哉善哉！若有聞是三昧名者，當知是人，人中之上。譬如族姓，端正王子，威猛勇健，心無慳悋，持戒清淨，無可譏呵，人所樂見，眷屬敬念，統領國土，人民歸順。菩薩摩訶薩住是三昧，亦復如是，皆悉成就諸佛功德。<p>「善男子！如旃陀羅，終不作王，若作王者，無有是處。何以故？諸上族等所蚩笑故。若有眾生，不能受持、讀誦、書寫如是三昧，欲得成就諸佛所有微妙功德，亦無是處。何以故？當為一切諸菩薩等所蚩笑故。善男子！汝今觀是安住三昧諸菩薩等，能知如來常恒不變。若有不能住是三昧，則不能知，如來常恒無有變易。菩薩摩訶薩為眾生故，受持、讀誦如是三昧，則得具足檀波羅蜜。何以故？如是菩薩，見有求索，頭目、髓腦、支節、手足，國城、妻子、奴婢、僕從，象馬、七珍，則能隨彼，種種給施。尚以身施，況復外寶？施時歡喜，施已無悔。於阿耨多羅三藐三菩提，若得不得，心無疑慮，終不為報而行布施。若言為報行布施者，無有是處。不為貪故，而行布施；為憐愍故，而行惠施；為如來常故，為護法故，為欲具足檀波羅蜜，演說如來常恒不變，故行惠施。<p>「復次，善男子！菩薩摩訶薩住是三昧已，則能少知，一切眾生悉有佛性，如來常恒無有變易。住是三昧菩薩摩訶薩，常作是觀：我今此身，空無所有，已得無上大利益事。我今以此支節、手足、頭目、髓腦、肌皮、血肉，布施於人，未來當得阿耨多羅三藐三菩提。」<p>「世尊！菩薩摩訶薩住是三昧，云何而作如是觀身？」<p>「善男子！是菩薩摩訶薩，不見是身去來、坐臥，猶如空瓶，是故菩薩觀身空寂、血肉、骨髓，名為空身。住是三昧諸菩薩等，得非血肉、骨髓之身，成就法身，不名食身。」<p>「世尊！如來法身，不名食身，其義云何？法身無像，不可覩見，云何而得教化眾生？如來常於諸經中說，如鳥飛空，無有足跡。如來法身亦復如是，無有去來，無轉、無說，不可破壞。」
。
<juan>大方等無想經卷第六<p>北涼天竺三藏曇無讖譯<p>大雲初分增長健度第三十七之餘<p>佛言：「善男子！勿作是語！如來常，所化眾生身，是名化身。」<p>「世尊！其義云何？世尊！如佛所說，住是三昧則得法身，云何復言是變化身？如來法身，若為教化作雜食身，云何此身非虛妄耶？真法身者，云何復作雜食之身？若作食身，是義不然。」<p>佛言：「止止！勿作是語！住是三昧菩薩摩訶薩，若有化身，是名幻身。」<p>「世尊！何故顛倒？以此非身，而名為身？無物者，名之為幻；若是幻身，云何而得不誑眾生？」<p>佛言：「善男子！莫作是觀！住是三昧菩薩摩訶薩，無有住身。雖無住身，如藥樹王，如草木、瓦礫。我身亦爾。何以故？我身無我，無有我所，無命、無語、無心、無實、無陰界入。猶如藥樹，能除眾生一切病苦。我身亦爾，除滅眾生，無量病苦。何以故？身如幻故。<p>「復次，善男子！譬如藥樹，終不生念：『取葉，莫取枝。』菩薩摩訶薩，亦復如是，終不生念：『取手，莫取足。』何以故？是三昧力故，亦能除斷一切眾生貪欲、瞋恚、愚癡等病。住是三昧菩薩摩訶薩，無內身、無外身、無內外身、無死生身，得甘露身；甘露身故，能斷眾生貪欲，瞋恚，愚癡等病。<p>「復次，善男子！住是三昧菩薩摩訶薩，作變化身，為斷一切諸惡，鳥獸及三惡道，猶如藥樹。若有人言：『諸惡鳥獸，遇菩薩身，到三惡道。』無有是處。若言：『捨身轉至人天見諸佛』者，斯有是處。<p>「復次，善男子！若言：『四眾住是三昧，則得親近無量諸佛。』亦有是處。<p>「復次，善男子！比丘、比丘尼、優婆塞、優婆夷，若欲修習是三昧者，先當思惟：『如來常恒無有變易；佛法不滅，無有畢竟入涅槃者。』復作是念：『一切眾生種種所須，我當給施，若脚、若手、若頭、若目，為正法故，悉捨所有。捨時歡樂，捨已無悔。何以故？我此身者，猶如藥樹。』若能作是一念思惟，當知不久，得是三昧。<p>「復次，善男子！譬如駿馬，髦尾纖長。於十五日布薩之時，在大海中，悲鳴三唱：『誰欲度海！誰欲度海！』若有諸人，乘其背者，及捉髦尾、頸項、首脚，悉得到於大海彼岸。是《大雲經》，亦復如是，若有人，能受持、讀誦、解說、書寫，乃至一句一字二字，一切皆度三惡彼岸，永得解脫。<p>「復次，善男子！比丘、比丘尼、優婆塞、優婆夷，若有得聞是三昧名，生生常得轉輪聖王、帝釋、梵王，終無退轉，常得親近佛法聖眾。於菩提心，堅固不動，不捨大乘方等經典。」<p>「世尊！云何菩薩摩訶薩住是三昧，於一切法，所見真正？」<p>佛言：「善男子！若有成就是三昧者，見於如來無常、無樂、無我、無淨、畢竟涅槃，則不得名所見真正；若見如來常樂我淨，終不畢竟入於涅槃，如是乃名所見真正。」<p>「世尊！如佛所說：『若見如來常樂我淨』，其義云何？」<p>「善男子！常樂我淨，即是如來真實之性。」<p>「世尊！若如是者，一切凡夫，亦得成就如是實性。何以故？凡夫之人，亦復計於常樂我淨。」<p>「善男子！汝今不應作如是說，我言具是三昧菩薩，乃能見於常樂我淨，不說凡夫所計顛倒常樂我淨。」<p>「世尊！如佛所說：『若見諸法無常、無樂、無我、無淨，是人則見上道、下道，得須陀洹果，乃至得阿耨多羅三藐三菩提；若見諸法常樂我淨，則不能得須陀洹果，乃至阿耨多羅三藐三菩提。』云何世尊言：『菩薩成就是三昧已，則得見於常樂我淨？』又如佛言：『真解脫者，猶如虛空，如是解脫，即是涅槃。』云何如來說言：『涅槃常樂我淨，一切眾生，亦如虛空、水月、夢幻、芭蕉、雲電，空無性相，不得暫住，猶如畫水，隨畫隨合。見覺無常、無樂、無我、無淨，見如是相，則名真見，真見者，得須陀洹果，乃至阿耨多羅三藐三菩提。』云何如來說言：『菩薩成就是三昧，乃得見於常樂我淨？』如佛先說：『諸佛如來，觀一切法無常、無樂、無我、無淨，無有壽命，士夫、眾生，空無所有，是名諸法真實之性。』今者復言：『見一切法常樂我淨』，是義云何？」<p>「善男子！止止！莫作是言！善男子！若有菩薩成就具足是三昧已，則不復與諸法和合、不和合故，得名護戒修習三昧菩薩摩訶薩，不見諸法斷常之相，不見斷故不生喜悅，不見常故不生憂慼，為知法印，不為護戒，亦不得名修習三昧。如來不著護戒、毀戒，常、無常，覺、不覺，作、不作，淨、不淨，空、不空，戒、非戒，知、非知，名、非名，取、非取，怖、非怖，畏、非畏，因、非因，滅、非滅，菩提、非菩提，解脫、非解脫，涅槃、非涅槃。一切諸法，無有怖畏，為解脫故，護持禁戒，修習三昧；一切諸法，無有退滅，菩薩知已，其心甘樂，修是三昧，為諸眾生，說佛如來常恒不變，正法不滅，是故護戒修習三昧。復次，善男子！若有欲得如是三昧，應當修習常想、我想、命想、人想，習此想已，則得成就具是三昧，若言不得，無有是處。」<p>「世尊！如來或說無常、無樂、無我、無淨，或時復說常樂我淨，其義云何？」<p>「善男子！世俗之道，謬見諸法常樂我淨，是故我說無常、無我、無樂、無淨。」<p>「世尊！出世之法，頗復得有常樂我淨不？」<p>「善男子！若有菩薩，住是三昧，欲說我時，先說五事。何等為五？一者穀子，二者樹子，三者肥味，四者伏藏，五者蛇蛻。善男子！如穀子者，芽時、莖時、葉時、華時，名為無常；若收果實，眾生受用，則名為常。菩薩摩訶薩，若未成就是三昧者，無常、無我、無樂、無淨；若已成就，則得名為常樂我淨。未能度脫一切眾生，名無常、無我、無樂、無淨；若能度脫，則得名為常樂我淨。不能破壞一切邪見，名無常、無樂、無我、無淨；若能破壞，則得名為常樂我淨。不能永斷諸煩惱故，名無常、無樂、無我、無淨；若能永斷，是則名為常樂我淨。善男子！是名穀子。<p>「復次，善男子！如菴羅樹，未得果時，名無常、無樂、無我、無淨；若得果實，眾生受用，是則名為常樂我淨。菩薩摩訶薩未得成就是三昧者，名無常、無我、無樂、無淨；若成就已，則得名為常樂我淨。未能度脫諸眾生故，名無常、無樂、無我、無淨；若能度脫，則得名為常樂我淨。不能破壞一切邪見，名無常、無樂、無我、無淨；若能破壞，則得名為常樂我淨。不能永斷諸煩惱故，名無常、無樂、無我、無淨；若能永斷，則得名為常樂我淨。善男子！是名樹子。<p>「復次，善男子！如胡麻子，未成油時，不能消除眾生病苦，名無常、無樂、無我、無淨；若成油已，能除眾生所有病苦，是故得名常樂我淨。菩薩摩訶薩，未得成就是三昧者，名無常、無樂、無我、無淨；若成就已，則得名為常樂我淨。未能度脫諸眾生故，名無常、無樂、無我、無淨；若能度脫，則得名為常樂我淨。不能破壞一切邪見，名無常、無樂、無我、無淨；若能破壞，是則名為常樂我淨。不能永斷諸煩惱故，名無常、無樂、無我、無淨；若能永斷，是則名為常樂我淨。善男子！是名肥味。<p>「復次，善男子！如有寶藏，隱伏地中，不能潤益一切眾生，故名無常、無樂、無我、無淨；若出地已，眾生受用，為大利益，是則名為常樂我淨。菩薩摩訶薩，若未成就是三昧者，名無常、無樂、無我、無淨；若成就已，則得名為常樂我淨。未能度脫諸眾生故，名無常、無樂、無我、無淨；若能度脫，則得名為常樂我淨。若不能壞一切邪見，名無常、無樂、無我、無淨；若能破壞，是則名為常樂我淨。不能永斷諸煩惱故，名無常、無我、無樂、無淨；若能永斷，則得名為常樂我淨。善男子！是名寶藏。<p>「復次，善男子！如蛇脫皮，未脫皮時，名無常、無樂、無我、無淨；若脫皮已，則得名為常樂我淨。菩薩摩訶薩，未得成就是三昧者，名無常、無樂、無我、無淨；若成就已，則得名為常樂我淨。未能度脫一切眾生，名無常、無樂、無我、無淨；若能度脫，則得名為常樂我淨。若不能壞一切邪見，名無常、無樂、無我、無淨；若能破壞，則得名為常樂我淨。不能永斷諸煩惱故，名無常、無樂、無我、無淨；若能永斷，則得名為常樂我淨，又斷眾生於佛所起四種疑心常樂我淨。善男子！是名蛇蛻。<p>「善男子！菩薩摩訶薩住是三昧，以此五事，演說如來常樂我淨，能說我、人、壽命、眾生、士夫，能如是見，名為正見。」<p>「世尊！如來所說如是五事，是義不然。何以故？如來常於諸經中說，諸法無常。如向五事，因亦無常，果亦無常。若使菩薩，住是三昧，如五事者，亦應無常。以是義故，一切諸法，無非無常。世尊！有因必有果，有果必有因，一切眾生及諸菩薩亦復如是；有生必有死，有死必有生，若如是者，常亦無常，無常亦常，以是義故，一切諸法，悉有二性，常與無常；不應定言，世法無常，出世法常。如來實語，云何出是虛妄之言？」<p>「善男子！汝今何故如蠶自裹？善男子！若有人言：『端正之人，猶如滿月；香象姝白，猶如雪山。』人實非月，象非雪山，少有相似，故引為喻。善男子！世間五事，亦復如是，有少常故，故以為喻。諸佛如來，實不可喻，猶引喻為喻。」<p>「世尊！若如來常者，何故復於餘經中說，猶如燈滅，解脫亦爾？世尊！如來若常，云何得滅？如其滅者，云何言常？如來若言『亦常亦滅』，如是之言，非虛妄耶？又如佛言：『一切諸法，猶如水月。』諸法若常，云何復言『猶如水月』？」<p>「善男子！我說有為，如水中月，是故我說，餘法有常，餘法無常。若有眾生，未得解脫，未斷煩惱、未斷名相、未斷眾生相，不得法相，未得修習如是三昧，是名無常；若有眾生，已得解脫，永斷煩惱、名相、眾生相，得於法相，修習三昧，是名為常。是故我說，餘法有常，餘法無常。」<p>「世尊！若爾者，如來何故說：『佛涅槃，猶如燈滅？』如燈滅者，為喻身滅，為喻結滅？如膏不離燈，燈不離膏。眾生亦爾，身不離結，結不離身，云何言滅？」<p>佛言：「善哉善哉！善男子！若如是見，名為正見。善男子！身有二種：一者煩惱身，二者法身。煩惱身滅，猶如燈滅，是故我說『餘法無常』。法身無滅，猶如虛空，是故我說『餘法是常』。斷煩惱器，名為解脫，得解脫已無常身者，諸佛世尊，則是斷見；若煩惱氣常不滅者，諸佛世尊，則是常見。諸佛世尊，定無有此斷、常二見。諸佛世尊，已於無量阿僧祇劫斷此二見。如來若有眾生相者，則應無常；如來已於無量劫中斷眾生相，若言如來有眾生相，無有是處。<p>「善男子！譬如大王，出入遊巡，若在外時，內則不見，內雖不見，不得言無，外亦如是。菩薩摩訶薩，住是三昧，無常已斷，為眾生故，受無常身。若言：『如來身無常』者，無有是處。是故我說常與無常，說我、無我，說眾生、非眾生，說人、非人，說命、非命，說士夫、非士夫。如來常說：『有為之法，皆是無常。』終不言常，若言常者，無有是處。<p>「復次，善男子！菩薩摩訶薩，住是三昧，則得斷除世見、命見、聲聞緣覺見；無有貪愛，無取無求；常不變易，成就安住，得無所畏；無有憍慢，垢不能污。是故我說『常樂我淨』。善男子！我說聲聞、辟支佛乘，一切世人之所不解，雖世人不解，終不得言慧者亦爾。世間之人，雖見如來無常、無樂、無我、無淨，亦不得言有智慧者同於彼見。薄福、鈍根、行邪道者，作如是言：『如來無常，永滅涅槃。』若言『如來永滅度』者，當知是人，不離三惡。<p>「善男子！譬如深汪，其水渾濁，中有寶珠，人所不見。有人唱言：『此濁水中，有大寶珠！』眾人聞已，競共求覓，或得瓦石、沙礫、草木，然無有能得真寶者。以不得故，便言虛妄。復更有人，善知方便，以無價珠，置之濁水，水即為清，眾人因是悉見真寶。善男子！聲聞、緣覺不解如是三昧力故，說言：『如來無常、無樂、無我、無淨，空無所有。』不知如來，常恒不變，輪轉生死。菩薩摩訶薩，住是三昧，善解如來所有密語，是故以此無價寶珠，喻於三昧。善男子！若男若女，欲見如來常恒不變，應當修習如是三昧。菩薩摩訶薩，住是三昧，則見如來常恒不變，解脫亦爾。<p>「善男子！譬如樹蔭，行路之人因之憩息，住是三昧諸菩薩等，亦復如是，為諸眾生，而作蔭覆。<p>「善男子！若有人言『如來無常永涅槃』者，是魔弟子；若不如是，真我弟子。若言『如來畢入涅槃』，當知是人，污辱我法，若有信受如是語者，甚可悲傷。」<p>說是語時，於會右面，出大光明，其光金色，遍照三千大千世界，悉蔽日月、梵天之明，惟不能障佛之光明，其餘光明，黤黮不現。大小須彌、草木、叢林，二國中間幽闇之處，無不大明。地獄眾生，遇斯光已，苦痛休息，身得安樂。<p>爾時，一切大眾之前，即時出生六萬億蓮華，其華微妙，色香具足，千葉盛滿，四寶為質。一一蓮華，出微妙香，遍滿三千大千世界。其中所有天、龍、鬼神、乾闥婆、阿修羅、迦樓羅、緊那羅、摩睺羅伽、釋梵、魔天、沙門、婆羅門，一切眾生，聞香氣已，皆得愛法，心樂大乘，樂欲聽法，斷諸煩惱，是華成就如是功德微妙之香。<p>爾時，大雲密藏菩薩摩訶薩，在大會中，見是神變，即從座起，合掌恭敬白佛言：「世尊！是何相貌？誰之德力？是大眾中，有是妙華，出無量香？」<p>於是，淨光天女，語大雲密藏菩薩言：「善男子！一切諸法，皆悉無相，云何問言：『是何相貌？』諸法如夢，何故顛倒，如狂所問？」<p>大雲密藏言：「善哉善哉！天女！我非不見諸法如夢，為欲斷彼著相，故問。」<p>天女言：「大德！何故見於著相，而生此問？」<p>「天女！是故我先言：『為眾生故，欲令度脫，是故而問。』」<p>「大德！若不自斷我見、我疑，云何而能度脫眾生？若不自斷我見、我疑，欲為眾生除斷見疑，無有是處。」<p>佛言：「善哉善哉！善男子！實如天女之所宣說。菩薩摩訶薩，住是三昧，惟見無相。善男子！若男若女，欲見無相，應當精勤，修是三昧。菩薩摩訶薩，住是三昧，能於三千大千世界，現種種身。」<p>「世尊！云何菩薩住是三昧，能於三千大千世界，現種種身？」<p>「善男子！若有幻師、若幻弟子，於大眾中，能作種種若男若女，若大若小，若生若死，若去若來，若舍若林，若象若馬，若斷若折，若破若壞，若續若絕。大眾見已，不生驚怪。何以故？了知幻故。菩薩摩訶薩，亦復如是，住是三昧，修習正道，於此三千大千世界，化種種身，為度眾生故。住是三昧諸菩薩等，見是化已，不生驚怪，無有疑心，隨順於義，無有違逆。何以故？定知即是三昧力故。<p>「復次，善男子！菩薩摩訶薩，住是三昧，能於三千大千世界，隨諸眾生，種種所行，處處現身。或閻浮提現處母胎，一切眾生實見菩薩處在母胎，而是菩薩實不在胎。或閻浮提現出母胎，眾生亦見菩薩出胎，而是菩薩實不出胎。或閻浮提現初剃髮，造制周羅，一切眾生皆見如是，而於菩薩實無是相。或閻浮提現詣學堂，習諸伎藝、書䟽、算計，一切眾生皆見菩薩始初習學，而是菩薩，已於過去無量劫中，悉修學已。或閻浮提現行如人、師子、白鵝，一切眾生，皆見菩薩現行如人、師子、白鵝，而是菩薩都無此相。或閻浮提示有妻子，五欲相樂，一切眾生皆見是相，而是菩薩，已於昔劫久遠離之，惟以法樂而自娛樂。或閻浮提示大小便，一切眾生亦見是相，而此菩薩，得真法身，非雜食身，云何而有大小便利？咀嚼楊枝，著衣洗手，履踐革屣，執持傘蓋，身服纓絡，飲食飢渴，生老病死。行檀波羅蜜，得轉輪王，奴婢、僕從、男女、大小。或作人天、頭陀苦行。現為比丘，福利眾生。現須陀洹果、斯陀含果、阿那含果、阿羅漢果；破壞眾僧，聽法說法，食噉毒飯，犯四重禁，作五逆罪。作聲聞像、辟支佛像，出家學道，菩提樹下，轉正法輪，現大神足，入於涅槃。或作釋梵、天魔波旬，流轉諸有，猶如車輪，亦復如是。<p>「善男子！菩薩摩訶薩，雖作如是隨順世間種種諸行，為欲度脫，終不生於眾生之相，常修法相。何以故？是三昧力故。菩薩摩訶薩，無有著處，不著聲聞，不著緣覺，為欲憐愍一切世間，度眾生故，在在處處，隨其所樂，而現其身。是故菩薩修習無相，見於無相。若人能見如是無相，是名正見。淨光天女亦修無相。諸佛世尊，住是三昧，故不可思議。」<p>「世尊！是淨光天女，成就具足，甚深智慧。若無相境界，不可思議，其修習者，亦不可思議。」<p>爾時，世尊熙怡微笑，從其面門，出無量光。其光五色，遍照無量無邊世界，上至梵世，一切周遍，遶身三匝，還從口入。爾時，大地六種震動，莊嚴清淨，如欝單越，三千大千世界，亦復如是，一切眾生，佛神力故，悉得覩見。<p>爾時，大雲密藏菩薩，復從座起，整衣服，合掌恭敬白佛言：「世尊！何因緣故，放是光明？」<p>佛言：「善男子！汝向所疑，我今欲答，是故放是瑞相光明。善男子！於此西方，有一世界，名曰安樂。其土有佛，號無量壽，今現在世，常為眾生，講宣正法，告一菩薩：『汝善男子！娑婆世界釋迦牟尼佛，為諸少福、鈍根眾生，說《大雲經》，汝可往彼，至心聽受。』是彼菩薩，欲來至此，故先現瑞。善男子！汝觀彼土，諸菩薩身，滿足五萬六千由旬。」<p>「世尊！彼來菩薩，字號何等？復以何緣，而來此土？將非為度眾生故來？惟願如來，為諸眾生，分別解說。」<p>「善男子！彼土菩薩，欲聞淨光授記別事，并欲供養如是三昧，是故而來。善男子！是菩薩名無邊光，通達方便，善能教導。」<p>「世尊！惟願如來，說是天女，在何佛所，發阿耨多羅三藐三菩提心？何時當得轉此女身？」<p>「善男子！汝今不應問轉女身。是天女者，常於無量阿僧祇劫，為眾生故，現受女身，當知乃是方便之身，非實女身。云何當言：『何時當得轉此女身？』善男子！菩薩摩訶薩，住是三昧，其身自在，能作種種隨宜方便。雖受女像，心無貪著，欲結不污。」<p>「世尊！惟願如來，為諸眾生，說是天女未來之事。」<p>「善男子！汝今諦聽！我當說之。以方便故，我涅槃已七百年後，是南天竺，有一小國，名曰無明。彼國有河，名曰黑闇，南岸有城，名曰熟穀，其城有王，名曰等乘。其王夫人，產育一女，名曰增長，其形端嚴，人所愛敬，護持禁戒，精進不惓。其王國土，以生此女故，穀米豐熟，快樂無極，人民熾盛，無有衰耗、病苦、憂惱、恐怖、禍難，成就具足一切吉事。隣比諸王，咸來歸屬。有為之法，無常遷代，其王未免，忽然崩亡。<p>「爾時，諸臣即奉此女，以繼王嗣。女既承正，威伏天下，閻浮提中所有國土，悉來承奉，無拒違者。女王自在，摧伏邪見，為欲供養佛舍利故，遍閻浮提起七寶塔，齎持雜綵，上妙幡蓋，栴檀妙香，周遍供養。見有護法、持淨戒者，供養恭敬；見有破戒、毀正法者，呵責毀辱，令滅無餘。具足修習十波羅蜜，受持五戒，拯濟貧窮，教導無量一切眾生，說《大雲經》以調其心。若聞大乘方等經者，恭敬供養，尊重讚嘆。滿二十年，受持、讀誦、書寫、解說是《大雲經》，然後壽盡，是時乃當轉此女身。為眾生故，示大神通，為欲供養無量壽佛故，故生彼界。」<p>「世尊！是女王者，未來當得阿耨多羅三藐三菩提不耶？」<p>「善男子！如是女王，未來之世，過無量劫，當得作佛，號淨實增長如來、應、正遍知、明行足、善逝、世間解、無上士、調御丈夫、天人師、佛、世尊。此娑婆世界，爾時轉名淨潔浣濯，有城名曰清淨妙香，其城純以七寶莊嚴，最勝無上，猶忉利宮。其城凡有九萬億人，土地平正，無有荊棘、土沙、礫石，其土人民，不生邪見，愛重大乘。無有聲聞、緣覺之名，一切純是菩薩大士，修習慈、悲、喜、捨之心，成就忍辱，壽命無量。<p>「善男子！若有眾生，得聞彼佛如來名號，不墮三惡，轉生人天。」<p>說是經已，無量眾生，得阿毘跋致。