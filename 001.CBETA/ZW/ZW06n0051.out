<p>〔錄文〕
<#sp>本師釋迦牟尼佛<p>願共諸眾生，一心頭面禮。<p>（舉）惟願慈悲常攝受<p>淨三業儀當演<#sp>（和）經題<p>淨三業論文，法師布露：<p>我輩一張口，紛紛造業多。妄言盈瀚漫，綺語張江波。若欲登壇❥，先須去網羅。洗空無障礙，漲仗妙伽陀。<p>伏聞一身假合，本從虛偽而生；六欲不迷，要會真空之理。蓋為妄生十惡，致令積染諸塵。若非秘密洗除，難使真金離鑛。欲得一身清淨，多身清淨，方可登壇；頓令上根修行，中根修行，直教契理。淨三業咒，振鐸誦持。一眾肅恭，三業慶快。先請三藏法師誦淨三業咒，然後焚香灑淨。我今有偈，速為舉揚：身口意業本來同，寸念迷真失本蹤。喝散障雲無點翳，一輪杲日照長空。<p>南無除蓋障菩薩<p>（加持淨三業真言）<p>三業六根悉清淨<p>焚香儀文宣演<#sp>（和）經題<#sp>焚香論文<p>伏以纔炷龍涎，非泛常之臭味；便同麝服，有分外之馨香。要知五分法身，別是一般氣息也。何用調和之法，又不因薰染之功。信手拈來，直穿透諸人鼻孔；從頭爇處，聊表出檀那善根。庶幾感格於聖賢，可以充塞於天地。氤氳無盡，空中結寶蓋以低垂；芬馥有餘，座下噴篆煙而縹渺。更憑神咒，以表信心。五分法身真妙香，人人具足露堂堂。無根樹下親拈出，供養無上大法王。<p>（舉）香雲童子大菩薩<p>（加持焚香真言）<p>灑淨科文宣演<#sp>（和）經題<p>灑淨論文，法師布露：<p>妙湛靈源，無三世十方之影像；真空性水，現六凡四聖之波瀾。繞華藏世界而來，從阿耨達池而出。滔滔覺海，浩浩朝宗，何妨細灑楊枝，莫不普霑香水。洗心滌慮，如八德之清涼；激濁揚清，同一時之瀟灑。更憑神咒，盡化醍醐。灑淨有偈，今為舉揚：八功德水自天真，善洗眾生業垢塵。流入毗盧華藏海，個中無處不超倫。<p>楊枝手觀世音菩薩<p>（擁護三業百字真言）<p>清淨慧菩薩摩訶薩<p>淨壇論文宣演<#sp>（和）經題<p>淨壇論文，法師宣揚：<p>大集無遠弗屆，一新寶坊法華。有謀皆同，三變淨土。鶖子不如螺髻，祇園何異鷲峰？毫端中現一切道場，拂子上有三世諸佛。矧茲勝會，普徹十方。浩浩難思，放佛光於壇❥；重重無盡，映帝網之垂珠。更仗密言，莊嚴法席。聚沙成塔亙青天，舉止分明在目前。法界蕩無塵一點，自然彖出一枝蓮。<p>普莊嚴菩薩摩訶薩<#sp>（入壇真言）<p>雪山童子大菩薩<#sp>（和）<p>結界論文宣演<p>域民不以封疆為界，有德則來；海眾盡列華藏之都，無剎不往。將奉佛於不可急之處，先遣魔於無何有之方。便同寶地之莊嚴，自有金剛之圍繞。九十六種，惶惶破膽；千萬億眾，拳拳服膺。纔聞振鐸之琳慎，莫不列堵之清淨。荊棘林中業火生，經由大地任縱橫。金剛突出摩訶力，直向如來行處行。<p>尊勝幢菩薩摩訶薩<p>（加持別界真言）振鈴持咒繞香壇，警覺邪魔心膽寒。休誇須彌藏芥子，且觀佛剎睹毫光。聖賢感格慈悲廣，理事圓融宇宙寬。心垢蕩除無罣礙，相逢大士有何難？<p>歸依五方佛<p>（法樂繞壇<#sp>散花結界安五方）<p>南無大悲東方世界阿閦佛、西方世界壽尊佛、中央法性毗盧佛、南方世界寶相佛、北方世界成就佛<p>香花一心奉請東方界主、西方界主、中方界主、南方界主、北方界主，彼世界中，有無量行道菩薩，身垂瓔珞，頂戴花冠，手執青、白、黃、赤、黑色蓮花，供養阿閦、壽尊、毗盧、寶相、成就尊佛，不違本誓，憐愍有情，統領持國、廣目、大梵、增長、多聞天王，青、白、黃、赤、黑帝將軍，結成金剛、蓮花、華藏、灌頂、燄魔界，擎山持杵，鉤索鎖鈴，擁護道場，無諸難事。<p>道場理事，本末周完，唯冀聖慈，俯垂攝受。<p>（眾誦）普禮聖眾真言<p>唵（引）。薩哩嚩。怛他誐多。鉢囉半左半左。迦嚕迷。<p>今有（某）方靈符，謹當宣掛。<p>仰啟東、西、中、南、北方青、白、黃、赤、黑帝主，甲乙木、庚辛金、戊己土、丙丁火、壬癸水德主方隅，我今結界到東、西、中、南、北方，憑此結成金剛、蓮花、華藏、灌頂、燄魔界。<p>唵。商迦迦哩。摩訶三昧曳。盤陀盤陀。薩嚩賀。<p>延祥集福，懸幢幡寶蓋，振動金鈴，掃除妖魔怪，（某）方佛如來，神通真廣大，（某）位大天王，結成五方界。<p>（某某）界菩薩摩訶薩<p>憑此結就（某）方（某）色界<p>散花論文<p>桃花換卻眼睛，不知誰悟？蓮蘂穿透鼻孔，反被人嫌。仰天攀桂而來，撥雪探梅而去。也休問姚黃魏紫，又莫辨李白桃紅。帝釋看破空生，二俱有過；天女簸弄鶖子，一向無端。如今開闡法筵，且與拈提公案。翠浮霞彩，紛紛飄下九霄；濃剪百花，馥馥散來四座。<p>（讚散花偈畢<#sp>散花真言）<p>敬禮解冤結菩薩<p>比丘某稽首和南，敬白清淨大眾：今此道場，晝夜分為三時。第一時號破妄顯真，第二時號解冤釋結，第三時號成就菩提。<p>此第一時號破妄顯真，又分十一節：<p>一、敘述齋意；二、歎佛宣疏；三、警策大眾；四、禮請聖賢；五、啟祝真靈；六、舉揚宗教；七、三心五願；八、如來設教；九、敘陳冤債；十、菩薩化現；十一、感應勸誡。<p>第一、敘述齋意<p>今且第一敘述齋意者，正覺出興，一切眾生普度；妙音遐暢，十方諸佛共傳。悟之則了無一塵，結處則徒分六類。負心負力，負命負財，鞭撻枉加，瞋呵隨舉。惡聲噁心相向，徹骨徹髓無殊。慈悲之心既無，瞋恨之力轉勝。從劫至劫，捨身受身；不覺不知，難逃難逭。今按：《楞嚴經》中敘述解結之法，直指根源，俾其本末以無礙，庶得根塵而穎脫。經云：即時如來於獅子座，整涅槃僧，斂僧伽梨，攬七寶几，引手於几，取劫波羅天所奉花巾於大眾前，綰成一結，示阿難言：此名何等？阿難大眾，俱白佛言：此名為結。於是如來，綰疊花巾，又成一結。重問阿難：此名何等？阿難大眾，又白佛言：此亦名結。如是倫次，綰疊花巾，總成六結。一一結成，皆取手中之結，持問阿難：此名何等？阿難大眾，亦復如是，次第酬佛：此名為結。今此楞嚴解冤釋結道場，皆本於此。是知六類冤債，非六根六塵，奚以能結？其結皆由六根六塵，其解亦因六根六塵。今欲懺除，豈可外此？必先除其根本，令其永永不生。所有枝條，不言而壞。六根六塵，即根本也；六類冤債，即枝葉也。此時拈出，以為道場之本。俾令伐樹除根，枝條自殞。向下舉起五聲解冤結菩薩聖號，輒吟四韻偈章。偈聲甫畢，歎佛宣疏。<p>解冤結菩薩<p>吟偈樂音樹下悟重玄，普運慈心覆大千。直使三生冤歇滅，不令六類債纏綿。靈根穎脫曾無累，密咒宣陳自有緣。今日投誠希鑒照，願垂慈愍副傾虔。<p>第二、歎佛宣疏<p>多陀阿伽度。阿羅訶。三藐三佛陀。四智三身，六通五眼。目淨修廣，海水浮清。福聚崇高，須彌挺秀。四無量心，則融通自在；六波羅蜜，則具足圓明。三十二相以莊嚴，千百億身皆化度。大慈悲父，真智慧師。有空性相而開豁群迷，頓漸偏圓而甄明大事。具一切智，圓最上乘。世界十方，無不歸仰。世尊功德，難盡讚揚。今日道場，自有疏文，對眾聖前，謹當宣讀。<p>凡情上達大圓鏡<p>（同誦普禮真言）<p>第三、警策大眾<p>將伸禮請海會聖賢，有偈警策眾心，各各隨口應和：道場清淨眾，各各當至心。至心勤歸依，至心勤禮拜，大聖大慈悲，解冤結菩薩。菩薩大慈悲，能救眾生苦；菩薩大慈悲，能解眾生冤。彼我悉圓融，冤親總平等。解結無垢染，災害永不生。成就涅槃心，發明便解脫。圓滿諸功德，清淨大總持。智慧為導師，彈指超無學。今日已往去，永不復退轉。（三說）<p>（舉）信禮解冤結菩薩<p>第四、啟請聖賢<p>今日道場所專奉者，解冤結菩薩。欲勤請時，先當總伸讚禮菩薩德相。眾等各運誠心，當禮拜時，（和）受請供養。<p>一心歸命禮，樂音樹下，無憂城中，光明普照於大千，身量遍周於法界。塵塵無礙，普解諸冤；法法圓融，頓消諸業。天冠湧出，軒昂而挺彩騰光；寶手齊敷，返復而解冤釋結。威神自在，變通不減於摩利支天；妙用圓明，讚助常依於釋迦文佛。應普光菩薩，解百生而演說於伽陀；為懷州沙彌，在一念而理還於阿堵。舉五輪指，分明照見夜叉形；擁百衲衣，顯現權為比丘相。總如來之所說，實菩薩之能成。群生稽首於今時，正覺同成於此日。願垂哀憫，俯察凡庸，今日今時，來臨法會，（和）受請供養。樂音樹下樂無憂，普照光明盡遍周。解去諸冤須無礙，頓超累劫豈能酬？威神自在功難深，妙用縱橫道可求。妙覺妙明明妙處，大千世界一浮漚。<p>（請加持誦諸佛出定真言<#sp>（至）禮請真言（止））<p>亙古亙今，常照常現。萬法之本，眾聖之源。剎剎塵塵，不增不減；綿綿密密，無去無來。一切諸佛之師，三世菩薩之母，清淨法身毗盧遮那佛，今當禮請其為上首。各各志誠，如法應和。<p>誠心仰請，楞嚴會上，遍法界中<p>清淨法身毗盧遮那佛<p>圓滿報身盧捨那佛<p>三類化身釋迦牟尼佛伏願六通鑒照，俯降道場，副此願心，光臨法會，（和）受請供養。<p>誠心仰請，楞嚴會上，遍法界中<p>四十八願無量壽尊佛<p>十二上願藥師琉璃光王佛<p>大慈大悲無垢淨光佛<p>大威德消災熾盛光王佛伏願六通鑒照，俯降道場，副此願心，光臨法會，（和）受請供養。<p>誠心仰請，楞嚴會上，遍法界中<p>大智文殊師利菩薩<p>大行普賢法王菩薩<p>大慈大悲觀世音菩薩<p>大勢至菩薩摩訶薩伏願六通鑒照，俯降道場，副此願心，光臨法會，（和）受請供養。<p>誠心仰請，楞嚴會上，遍法界中<p>解冤結菩薩摩訶薩<p>摩利支天菩薩摩訶薩<p>普光菩薩摩訶薩<p>彌勒菩薩摩訶薩<p>伏願六通鑒照，俯降道場，副此願心，光臨法會，（和）受請供養。<p>誠心仰請，楞嚴會上，遍法界中<p>虛空藏菩薩摩訶薩<p>金剛藏菩薩摩訶薩<p>應供福田十六位大德阿羅漢<p>一切賢聖僧伏願六通鑒照，俯降道場，副此願心，光臨法會，（和）受請供養。<p>上來禮請楞嚴會上，第一時中諸佛菩薩，已沐雲臨道場。伏願天眼遙見，慧耳遙聞，他心遙知，神通遙鑒，以大悲力，起無緣慈，憐憫有情，哀受我請，慈悲護念，降臨道場，證盟此齋，充遍法界。願此善力，廣大無邊，猶若虛空，具諸功德。奉請已，一心歸命禮常住三寶。<p>（舉）惟願慈悲常攝受<p>（請加持誦蓮花捧足真言<#sp>（至）淨輪座真言）<p>（請座真言<#sp>禮請真言）<p>第五、啟祝真靈<p>上來仰請十方三世一切諸佛、諸大菩薩、羅漢、聖僧，已沐慈悲，降臨道場。今當召請天曹部眾、地水諸神、六道四生、冤家債主、先亡遠祖、一切幽冥，同赴道場，納受供養。<p>（施主上香設拜）<p>切以穹蒼逈遠，地水幽深，遐邇有殊，尊卑有別。東勝神洲之遠，南贍部洲之遙。北鬱單越而塵剎無邊，西瞿耶尼而方隅不盡。普天率土，遍界盈空。一切真靈，無邊賢聖。雖曰十方之遙遠，唯堅一性以招延。理事相融，洪纖不間。豈假開通道路？奚須啟迪方隅。唯將密咒神功，總格諸賢真聖。夫天眾者，有欲界色界之異，梵王輔王之殊。五種淨居，四禪真侶。風伯開敷摧位，雨師霑潤焦枯。電乃烈焰騰輝，雷乃除魔攝毒。日淨則照燭虛空而有見，月耀則光輝大夜以無餘。皆四大之所成，總三界之所攝。並願承大悲之妙力，降此日之香壇。瞻禮聖顏，開受供養。<p>南無天藏王菩薩<p>其有今日，標心迴施當生本命星君，照臨一切宿曜。並願承大悲之妙力，降此日之香壇。瞻禮聖顏，開受供養。<p>南無星宮藏菩薩<p>（請加持誦天曹部眾真言<#sp>（至）周天列宿真言（止））<p>次當召請地府部眾，坤厚載物，生育萬靈。依報正報之安居，有情無情之依止。山林墳衍，水陸飛行。以之而從遊，因之而安立。豈無所主？應有其神。嵎夷交趾列班班，昧谷幽都分彼彼。無量無邊，一切聖賢，並願承大悲之妙力，降此日之香壇。瞻禮聖顏，開受供養。<p>南無地藏王菩薩<p>又乃水官部眾，洪波浩浩，白浪滔滔，勢如萬馬之奔，聲若千雷之震。細如蝦蟹，巨若鯨鯢。江使聞於豫且，濤神見於伍子。江河淮濟，溝洫澮川，一切諸神，無量眷屬，並願承大悲之妙力，降此日之香壇。瞻禮聖顏，開受供養。<p>南無龍藏王菩薩<p>又乃四生六道，債主冤家，負財負命，負心負力，枉施鞭撻，橫致呵瞋。一切冤憎，無邊債主，並願承大悲之妙力，降此日之香壇。瞻禮聖顏，開受供養。<p>南無解冤結菩薩<p>設齋施主（某），今日標心追薦亡者（某），及兩門三代先祖，高曾遠祖，近化先靈，五姓有情，諸佛子等。並願承大悲之妙力，降此日之香壇。瞻禮聖顏，開受我請。<p>上天下地，一切真靈。在在處處，龍神土地。並願承大悲之妙力，降此日之香壇。瞻禮聖顏，開受供養。<p>南無解脫月菩薩<p>願乘佛力降臨來菩薩慈悲願力深，逍遙變化自由身。紅塵堆裏常清淨，白業情中度苦輪。相好端嚴如海量，神通妙用若天真。人人返本迴光照，那個親疏辨主賓。<p>（誦地水二司真言<#sp>（至）普召請真言）<p>南無香積藏菩薩<p>上來禮請召請，事已云周。香積廚中，辦以齋饌。列在道場，普伸供養。<p>（誦供養諸佛飲食真言<#sp>（至）施鬼神食真言）<p>（施面然鬼王食真言<#sp>甘露水真言普供養真言<#sp>（止））<p>（齋後再入道場<#sp>誦《解百生冤結經》，同誦七遍）<p>大眾志誠心，同誦歎佛偈：我今稽首一切智，三千世界希有尊。種種妙行悉莊嚴，色若琉璃淨無垢。憐憫世間大悲者，說法利益無冤情。佛之功德無有窮，是故誠心略讚仰。<p>敬禮海會佛菩薩<#sp>迴向無上佛菩提<p>（迴向<#sp>下壇）
。
<juan>楞嚴解冤釋結道場儀文卷上<p>第一時陞座<p>（四十二字母真言）<p>普告大眾儀<p>法不孤起，仗境方生。法隨法行，法幢隨處建立。所以三世諸佛，六代祖師，普為眾生，發明大事，皆本於此。雖則處處周遍，法法圓融。若無人知，若無人舉，若無人說，若無人行，世間迷昧，眾生安得而知之？古人所謂投機則共用，不投機則劃卻。自然處處無踪跡，絕毫釐，方可透於祖師關，方可盡於諸佛意。如此則涉人間世，而無爽於逍遙，遊以何憂？直趣無上菩提，祇在今日。所以修山主云：本無迷悟人，祇在今日了。敢希大眾，各各運志誠心，不得語笑喧嘩，不得睡眠懈怠，龍天譴責，鬼神降災。預告先知，如法聽受。<p>經題<p>第六、舉揚宗教<p>勸發菩提心，為道場之本。聖凡不立，奚生死之可論？真妄纔興，遂冤結之繁起。蓋為不知本有之性，恣馳本無之心，所以枉受輪迴，虛生妄見，未識菩提心性，不明般若根源，從迷至迷，轉生轉滅。故今特標發菩提之心，以為道場之本。《華嚴經》云：欲見十方一切佛，欲施無量功德藏，欲滅眾生諸苦惱，宜應速發菩提心。且菩提心者，諸佛菩薩心也。一切諸佛，因之而成正覺；一切菩薩，因之而起願修行。興三種大心，立五般誓願。以大悲為油，以大願為燭，以大智為光，如人點燈照於暗室，百千年暗，悉能除盡。若益膏油，明終無盡。菩提心燈，亦復如是。如裴相國云：阿耨多羅三藐三菩提心者，此言無上正遍知覺。是諸佛所證最上妙道，是眾生所迷根本妙源。既慕如來永離諸苦，自悲己身久失大利，慨然奮發，將求佛身，即是初發阿耨多羅三藐三菩提心也。既然明此心，應識其本體。夫菩提心體，不從真心發，無由得至菩提，故須揀擇分明，方是正因發行。且大眾從無始來，常認為我身者，地、水、火、風假合之身，旋聚旋散，屬無常法，非我身也。大眾從無始來，常認為我心者，是緣慮客塵虛妄之心，乍起乍滅，屬無常法，非我心也。我有真身圓滿，空寂者是也；我有真心廣大，靈知者是也。空寂靈知，神用自在。性含萬德，體絕百非。如淨月輪，圓滿無缺。惑雲所覆，不自覺知。妄惑既除，真心即淨。十方諸佛，一切眾生，與我此心，三無差別。此名菩提心體也。捨此不認而認，自身妄念，隨死隨生，與禽畜雜類，比肩受苦，為大丈夫者，豈不羞哉？既發無上菩提之心，當行大丈夫事。起三心，立五誓，修一切助菩提法。以諸佛為師，以菩薩為侶，以六道眾生為眷屬，以生死煩惱為園林，誓盡未來，濟拔度脫，是則名為初發阿耨多羅三藐三菩提心也。大眾今日聞如是法，各須開悟，頓發此心。未審能發不能發？答能發。既能開發，直須堅固，無令退失。長行舉敘，義意未周。偈頌敷揚，重伸讚述。啟迪菩薩大行時，三賢十地絕思議。欲明裴相真方便，須問圭峰老古錐。克念三心祈顯煥，堅舒五誓力行持。豁然雲散蟾輪現，萬古神光說向誰？<p>（加持發菩提心真言<#sp>（至）金剛披甲真言）<p>第七、三心五願<p>所謂三心者，一者大悲心。既悟本心本無生滅，遂悲六道枉受輪迴。己雖未證菩提，且願眾生解脫。經云：菩薩用心，己雖未度，願度末劫一切眾生。老子云：聖人後其身，而先他身。孔子云：仁者博施濟眾。先人後己，三教皆同。於是廣發同體大悲，盡於未來。行四攝法，攝彼眾生，皆令歸真，同成佛道。此則大悲心也。<p>二者大智心。既興大悲，誓度群品；品類既眾，根器不同。即須廣事諸佛，廣學妙法，一一證入，轉化眾生。此即大智心也。<p>三者大願心。既欲廣度眾生，遂興廣大悲智，然心雖本淨。久翳塵勞，習性難頓消除，法器須資磨瑩。自慮輪迴諸趣，不遇佛法勝緣，故發大願，備修萬行。行願相資，猶如車異，運行不退，直至菩提。此即大願心也。然三心之中，大願為主。常持悲智，以度群生，故初發心，必先起願。《華嚴行願經》云：若人臨命終時，最後剎那，一切諸根，悉皆散壞；一切親屬，悉皆分離；一切威權，悉皆退失；一切財寶，無復相隨；唯此願王，不相捨離。常為引導，直至菩提。是故汝等，聞此願王，莫生疑念。<p>所謂五誓願者，一者眾生無邊誓願度。大地世界，胎生卵生，濕生化生，有色無色，有想無想，非有想非無想，至十二類一切眾生，我於今日盡未來際，誓願拔其苦惱，普令成就佛果菩提，淨盡無餘，一切普度。故《楞嚴經》云：如一眾生未成佛，終不於此取泥洹。此即第一願也。<p>二者煩惱無邊誓願斷。一切眾生，無量劫來，一念心動，性明初起，強覺便興。三細六粗，一時具足；五意六染，同念而生。業轉現之崢嶸，根塵識之暗昧。昏昏擾擾，未可卒除。念茲在茲，必令除斷。俾令皎如冰雪，瑩若琉璃，世世生生，清淨寂滅。此即第二願也。<p>三者法門無邊誓願學。有空性相，頓漸偏圓，無量百千萬億旋陀羅尼，無量無邊大三昧及內外一切經文，及一切修多羅，如塵如沙一切佛法，三世如來已說之教，未說之教，今說之教，一見則通，無所障礙，得大總持，得大自在，得大解脫，得大了悟，得大妙用，能與一切眾生解粘去縛，拔楔抽釘，世世生生，永無退轉。此即第三願也。<p>四者如來無邊誓願事。十方三世、過現未來、無數無量、無邊無等、不可數、不可思、不可稱、不可量、不可說、不可轉一切如來，我從今日，誓盡未來，悉能奉事，無有遺餘。參問差別法門，證入差別解脫。或現身現土，或說法利生，豈止以身為座床，以身為奴僕？採果汲水，拾薪設食，無量走使，無量承事，供養一切諸佛如來，世世生生，永無倦怠。此即第四願也。<p>五者無上正覺誓願成。此即纖瑕障盡，片善無遺，棄四事妄法，證清淨法身。我從今日，盡未來際，一行一住，一坐一臥，頓悟頓證，頓了頓成，世世生生，亙然不壞。此即第五願也。<p>持此五誓，念念運心，無有間斷，是為菩提心，是持菩提心戒。三心五誓，重疊相資；佛佛道同，不過於此。即是具足發阿耨多羅三藐三菩提心也。大眾今日，頓能悟解，直下承當，則何憂冤債之不消，何慮罪障之不滅？切須斂念，勤而行之，必不相賺。三心五願，眾已備聞，未審能發不能發？答能發。眾既能發，偈頌重宣。三心克備道芬芳，五願堅持愈更光。智向覺天為日月，悲於苦海作舟航。先明本性歸真宅，轉化群生達故鄉。若要更知君子行，先人後己也何妨。<p>（加持一切如來心中心真言<#sp>（至）解冤結咒）<p>第八、如來設教<p>空劫那畔，了知性海以圓成；威音已前，須信覺天而遼廓。本體人人具足，真源處處現成。弗假修為，軒然獨脫。業果無由而創始，冤讎爭得以濫觴？湛然彼我以相忘，安得冤親而何有？常光寂寂，妙體玄玄。擬心即差，動念即隔。蓋為眾生不守真性，惟逐妄緣。見覺之源，忽然而現。業轉現之，念念流注。根塵識之，疊疊生成。擬復本明，何由可得？由是有眾生相續，世界相續，業果相續，萬種千端，确然而立。冤讎自此而結，根塵從此而生。掣轉不回頭，引之終不返。故我佛如來，豈能坐視？於是大振雷音，開方便門，指歸家路；直登寶所，不住化城。意令一切眾生，如我無異。所以有空性相，頓漸偏圓，指妄指真，隨上隨下。一音演說，五教歷然。曲盡凡情，別無聖意。雙收雙放，左之右之；不泥不偏，繁興萬變。可謂敲門瓦子，未見主人，如何棄捨？多方引授，當體拈提。自本自根，常照常現。格外之談既爾，寰中之道安然？故《論語》云：天將以夫子為木鐸。《楊子》云：仲尼，駕說者也。故混元皇帝有五千道德。孟軻言：予豈好辯哉？予不得已也。三教聖人，悉皆如是。對機對境，曲順人情，各令一切眾生，隨其根機，有所證入。各各悟其自心，更無他事。又有六道含情，悉皆有心。既有其心，必有冤結。既有冤結，若非父母、師長、朋友、知音、至戚、至親，如何有其冤結？若其兩無相識，各處一方，外郡他州，殊方別館。語言無由而相及，事情爭企以相通？各不相傷，爭有冤結？須是至親，方有冤業。且一切眾生，不論是人是畜，是女是男，但養之則成無量恩德，害之則有無量冤憎。恩中而方可有冤，冤中而方可有恩。此之二法，不可相捨。以至蠢蠢之蟲，蠕蠕之物，放之則喜，拒之則瞋。恩冤歷然，如何不誡？今日道場，要在於此，敢不兢兢諦聽，切切相忘？舉揚如來啟教之因由，皆為恩冤之二事，所以出現於世。普告大眾，當善思維，勿令散亂。既為大丈夫漢，直須勤勵，永出塵寰。休於四生六道之中，廣結冤業。當於今日今時，一聽玄音，萬劫千生，倐然自適，豈不快哉？善惡猶同誰與何？堪嗟人世少禪那。開顏祇在養時有，掣肘元從害處多。萬種千端能坐斷，十方三際自消磨。如其一念隨他轉，永劫無由出愛河。<p>解冤結菩薩<p>（加持菩薩大三寶真言<#sp>（至）決定成就真言）<p>第九、敘陳冤債<p>諸佛出世，有主有伴。建立正宗，甄明大事。具大因緣，各各成就無量無邊殊勝功德，善巧方便，種種作用，度脫眾生。令其各悟本有大光明藏，出離生死，究竟證於無上菩提，破諸無明、虛妄、纏縛。且以恩冤二事，最極難明。恩中有冤，冤中有恩，恩中有恩，冤中有冤。四種紛紛，以回互而起。世間所有難酬難報，至切至親，無過父母、兄弟、姊妹及師資眷屬。宿緣深厚，方得聚會，互為至親。須是至親，方可起諸冤結。至於種種恩養，從生至長，忽旦忽暮，不替養育，方得成人。如此則恩光無量，沒齒難酬。如此則恩中有恩也。其或一念互乖，六類冤結，繼之而具。或則為上不寬，全無仁恕，不行慈悲忍辱，不能平等安和。或則為下不敬，悖逆不孝，睚眥❥❥，昏定晨省，全無出告，反面俱失。以至非為妄起，耽酒戀財，好色荒嬉，不顧父母師資恩養。上既不足，下亦含冤。父不父而天下道亡，子不子而人之義絕。全無孝順，唯是冤讎，從生至生，永無休息。古人所謂為至親之眷屬，作至極之冤家，此乃恩中有冤也。<p>又乃宿緣穎悟，道種資深，性地開通，心光晃徹，根塵透脫，生死俱亡，縱遇惡緣，種種凌辱，無邊惱害。抵死侵欺，惡念俱來加我。彼人有大力量，宿具深根，彼我相忘，自他無礙，任其煎逼，自然不動。一毫一切，不與較量，唯是將來坐斷。古人所謂彼以毒來，我以慈受，此之謂也。更能加以回光自照，念念清涼，硬紂紂然，所有惡境惡心，一時消滅。《楞嚴經》云：由汝心中，五陰主人。主人若迷，客得其便。當處禪那，覺悟無惑，則彼魔事，無奈汝何。又云：明能破暗，近自消殞。由其如是，所有前來冤債，非特不成，亦乃各生歡喜。由此之故，返能發菩提心，得大開悟。如優波毱多之化諸邪魔，俱得道果。此乃冤中有恩也。<p>若或宿根浮淺，殘害自他，廣造過愆，恣行十惡。為子不敬其父，為臣不忠其君。不孝二親，譏毀三寶。全無禮讓，唯是貪殘。陰毒害人，機謀損物。玩人玩物，恣性闡提。於一切時中，造無邊重罪。諸佛出世，不通懺悔。從劫至劫，永無出期。此乃冤中有冤也。故梁武皇帝云：一切冤對，皆從親起。起怨恨心，皆由親近。以三毒根，自相觸惱。以觸惱故，多起恨心。所以親戚眷屬，咸生責望。或父母責望於子，或子責望於父母。兄弟姊妹，一切皆然。更相責望，更相嫌恨。少不適意，便生瞋怒。又云：於諸師長，多生違逆。或復給與而無厭足，或師瞋弟子，或弟子瞋師。於三世中，喜怒無量，不能深信出家是遠離法，不知忍辱是安樂行，不知平等是菩提道，不知離妄想是出世因。師及弟子，同房同住，結業未盡，互相違悷。忿恨之心，紛然亂起。所以世世不得相和合，互起害心。恣求其過，惡聲相反，豈有了期？從迷至迷，無暫停寢。又乃矜能逞技，恃勢誇豪。萬種千差，互生矛盾。武帝又云：或以華門望族，凌人傲物，作如是冤；或以聰敏識達，凌人傲物，作如是冤；或以篇章技藝，凌人傲物，作如是冤；或以誇豪奢侈，凌人傲物，作如是冤；或以辯口利詞，凌人傲物，作如是冤。如是眾冤，或於尊長邊起，或於和尚闍梨邊起，或於同住上中下座邊起，或於同學眷屬邊起，或於父母親戚邊起。如是冤對，無量無邊，不覺不知，何時懺洗？今日道場，大意專為此等眾生。不知果報，豈識根源？世世生生，枉受淪溺。所以解結菩薩，發大誓願，在在處處，特賜恩光，普令解脫，永絕冤家。各生歡喜，同證無上菩提，到於彼岸。其道場大意，本如此也。恩中冤結火炎炎，不顧衣珠自解粘。每以篇章矜識達，常將望族恃威嚴。誇豪傲物多殘害，倚勢凌人弗退謙。今日道場須指出，勸君宜把信香添。<p>（加持菩薩集冤兵真言<#sp>（至）結其衣角真言）<p>第十、菩薩化現<p>根塵解結，必資大解脫人。以大慈悲，以大願力，一舉而無不可。故解冤結菩薩，從大寂滅定起，運利他心，開悟人天，劃除冤業。令其冰清玉潔，彼我相忘。縱使相逢，悉皆歡喜。按《佛頂心陀羅尼經》云：昔有一婦人，常持《佛頂心陀羅尼經》，終日竟夜，香火不絕。然此婦人，三生之前，嘗置毒藥，致害他人。而此冤家，不曾捨離，欲求方便，致殺其母。遂以業力，託孕他身，向其慈母胎臟之中，致無量苦。抱母心肝，令其分解不得，萬死萬生。及至產下，端嚴瑩白。不過兩歲，便乃身亡。慈母憶之，痛切號泣，遂抱亡兒，拋向水中。如是三遍，託蔭此身，向母胎中。欲求方便，致害其母。至第三遍，准前得生，特的端嚴，相貌具足。不過三歲，又以身亡。母既見之，放聲大哭。不知前世有何惡緣，今受此報。准前抱此亡兒，直至江邊，住經數時，不忍拋棄。感得觀世音菩薩，化作一僧，身披百衲衣，乃語此婦人曰：「不用啼哭，此不是汝男女，是汝三生中已前冤家。三度託生，欲害汝命。緣汝常持《佛頂心陀羅尼經》，並供養不絕，由此殺汝不得。若欲要見汝這冤家，但隨貧道手看之。」作是語已，即以神通願力，所有冤家，遂化作夜叉之形，向水中立。報言：「汝三世前曾殺我來。今我報冤，緣汝有大道心，持《佛頂心陀羅尼經》，善神日夜擁護，所以害汝不得。我今此時，既蒙觀世音菩薩與我授記，從今永不與汝為冤。」言訖沉水，忽然不見。女人灑淚，禮拜菩薩，即便歸家。冥心發願，貨賣衣服，更請人寫一千卷，倍加受持，無時暫歇。年至九十七歲捨命，向秦國變成男子之身。若有善男子，善女人，能寫此經三卷。若於佛室中，以五色雜綵作囊盛之，乃至隨身供養者，若坐若臥，若危峻之處，當有百千那羅延、金剛密跡、大力無邊阿吒薄拘羅神，身持劍輪，隨逐所在衛護，無難不除，無災不救，無邪不斬。以此觀之，菩薩大悲，無所不救。今日道場，僧俗各各聞此菩薩化現之文，切須自誡。區區來向母胎中，致害何曾念凱風？菩薩化身臨彼岸，夜叉隨手立長空。三生冤債當時斷，千軸靈文逐處通。今日相忘須解結，優曇花發雨濛濛。<p>（加持諸難不侵真言<#sp>（至）蓮花手自在心王真言）<p>第十一、感應勸誡<p>妄業紛紛，逼塞但開於人間世；真源寂寂，獎提須藉於大宗師。應是得之於淵源，豈可徒分於耳目？因果之事，猶反掌焉。結惡之徒，銜冤之士，何所不有？如風馬牛不相及，自可以相忘。倘業風之所飄，偶然相會，初無見識，徒逞妄情，惟知自己之安寧，不管別人之間隔，以至父母師長，一切有情，隨逐無明，造諸冤結。微塵之舌，未可具談。惡惡相從，冤冤酬酢。然而報應之道，造物者豈有私耶？故老子云：「天網恢恢，疏而不漏。」或報之於自己，或報之於子孫；或報之於未來，或報之於現在。不論前後，發露在於一時。今日大眾，宜自忖量，無令後悔。故玄沙云：先天為心祖，勿待臨時種種現前，悔之何及？昔者武昌縣勝緣山寺有一禪僧，名居約，道行顯著，戒檢精嚴。一日，縣令欲去彼寺。初無告報，其僧灑掃夙備，煮茗燒香，引眾出戶，中路前迓。縣令怪之：「我初未有語者。」縱其左右隨行，亦不知其所之。何故此僧而寺皆有預備，祇待時者，何也？一日隱忍不及，乃問其僧。僧曰：「公每欲過，先一日夜，土地神輒報故也。」因乃炷香，詰問其神：「他官到來，並無告報。獨此縣令而報，何也？」神曰：「此人他年當為輔相，故當先報，令人預備掃灑。」縣官聞之，亦自喜悅。自後數數到寺，其事如初。又或一日，復到寺中，亦無迎迓，又乃門庭蕪穢，略無嚴謹。縣官因詢之所以。主僧曰：「此者公來，其神不報，故失灑掃，誠為懈慢。」令慊然曰：「可詰神以不報之因。」主僧至夜，炷香禱告，神曰：「先以縣令當作宰輔，故報之。此者受胡氏白金六十兩，而斷訟不明，枉用刑憲，其天曹冥府，皆勾輔相簿中姓名矣，故不報也。」僧約曰：「世之富貴，固有定分。以吾教因果推驗，乃夙植厚福，將以饗報如是。豈期一旦受賄賂，斷訟不明，便乃如是。」輔相之簿雖勾，猶未可盡其後面之冤債。此乃六類冤債中，負財負命鞭撻之冤債也。<p>（舉聖號）<p>又成益，青州之富室，以輸粟得官，任齊州禹城縣簿。妻亡，謀婚於一寡婦黃氏。黃氏有三千餘緡。慮媒妁漏洩於人，不可託。遂胥會於尼寺。交思面受，益得之貨易，其利且裕，不復成婚。黃氏無所告，遂削髮為尼。益死，有子名楷，登前進士薄，有文稱，歷藩，方掌記而終。一兒五六歲，亦夭亡。其家產鉅萬，籍沒入官。人以為黃氏之冤報，得不鑒之！此為六類冤債中，負財之冤債也。<p>解冤結菩薩<p>江陵有江文惠者，常於峽中販商。有張生同船，有少物貨。張一日忽患河魚，殆欲不濟。行至高沙，文惠將生推入江中，仍以篙擉之。取其所有囊橐，直往鼎澧。張客為流槎所礙挾，而浮至栲栳灣。及岸而出，訴之有司。州轄遽令追擒文惠，至竊地獲之。府主以其事異，立殺之。所謂生報也。此乃六類冤債中，負命之冤債也。<p>（舉聖號）<p>程說，字潛道，潭州長沙人。慶曆中登第，授彬州獄官，潛回。一夕臥病，冥然不省，見二吏執書，召說至陰府。有若王者坐於殿。王曰：「汝權知彬縣，日殺牛五十頭。牛本施力養人者，無罪而殺，當償命，仍生異道。」說曰：「牛非說殺。乃知州王真要犒軍兵，有親書手簡在說笥中。」王命一吏取之，少選即至。王令召真，俄而便至。王擲簡庭下，曰：「此其公手迹耶？」真曰：「然。但受命戰蠻兵，官胡禮賓共議，取牛犒軍。」王命引去，謂說曰：「汝壽未終，可速回。」說乃覺，見青瑣高議。且以牛者，耕地養人，有力於天下，一切萬民，旦旦暮暮，皆受之賜。以至人家、奴婢、僕隸、牛馬驢騾，亦皆有力而及人。而天下之人，不知其恩，常自鞭箠，及以刀杖而加殺害，遂至冤讎，萬劫千生，冤冤無盡。此乃六類冤債中，負力負命之冤債也。<p>（舉聖號）<p>靈樹住院三十年，不請首座之事。頭首訊之，靈樹曰：「老僧首座主也。」又數年，復訊之，靈樹曰：「老僧首座出家也。」忽一日，指揮掃灑院宇，引眾出寺，接一年少僧，乃雲門禪師也。土主劉王一見雲門，猶若傾蓋，致敬如佛，遂棄靈樹。劉王欲檢其過，意要雲門住院。議之於心，未興其口。一日，劉王至，靈樹不接。王到寺，欲責之。樹乃方丈中跏趺而逝。王曰：「和尚去時，有何言句？」主僧云：「和尚臨去，封一合子，候王至自開。」王既開之，乃一小貼，云：「人天眼目，堂中首座。」又云：「前世之因，劉王乃一鬻香人，因入寺涕唾僧堂中，靈樹為堂司而叱之，如唾汝面上，爭之不休。是時雲門諫之而去。今日之會，因果歷然。」又劉王面上，世世之中，常有痕迹，終不可滅。此大善知識，向毗盧頂上行不稟。釋迦文常持殺活劍，與一切天人解粘去縛，利濟多端。往世一句相觸，世世生生，因果尚不可免，況其常類耶？舉此數端，餘悉可較。此即六類冤債中，負呵罵之冤債也。今道場人，聞如是事，一歷耳根，當此觀察。勿使冤讎介意，惡意存心。向此之中，切力行之，令其世世生生，轉轉明淨矣。世上多多有萬般，而今拈出豈相瞞？劉王入院情何重？居約迎官事可看。忽遇王真心膽戰，若言成益骨毛寒。儻能彼此無相累，業海波濤一念乾。<p>（加持菩薩離冤憎真言<#sp>（至）隨願成就咒）<p>（五供養真言）
。
<juan>楞嚴解冤釋結道場儀文卷中<p>（鎖佛龕）<p>解結海會佛菩薩<#sp>（四聲）<p>大眾志誠心，同誦歎佛偈:天上天下無如佛，十方世界亦無比。世間所有我盡見，一切無有如佛者。<p>解冤結菩薩摩訶薩<p>（歎佛宣疏）<p>第二時號解冤釋結，仍分十節：<p>一、警策大眾；二、讚禮上聖；三、陞座、舉解結同體；四、廣釋除疑；五、依經重誦；六、再指頓超；七、六解一亡；八、綰疊通疑；九、比明修解；十、懺除冤業。<p>今第一警策大眾者，各須當知，聖意無私，凡情有間，雖分三會，元是一心。初中後而儻至精勤，靜幻寂而必須成就。休令散亂，無致喧嘩。切至傾虔，愈加端謹。今當警策大眾，各向佛前，合掌至誠，隨音應和。道場清淨眾，各各當至心。志心勤歸依，志心勤禮拜。大聖大慈悲，解冤結菩薩。菩薩大慈悲，能解根塵縛；菩薩大慈悲，能除生死罪。六類悉蠲除，六根常清淨。負心修忍辱，瞋恨不能加。負命悉冤讎，尸羅轉清淨。負財與佈施，負力毗梨耶。呵罵惡聲除，智慧尤光顯。鞭撻不相續，禪定力加持。種種俱對治，六類皆潛滅。具足波羅蜜，無量總持門。進趨各修行，圓明於理智。今日已往去，永不復退轉。<p>信禮解冤結菩薩<p>第二、讚禮聖賢<p>一心歸命禮，眾生慈父，佛頂心王。陀羅尼力普光明，薄伽婆心悉圓滿。解群生之宿業，毒氣消除；滅六類之冤家，靈根寂靜。向罽賓陀國巡門，而救療疾疫之災殃；於波羅奈城誦咒，而增長期頤之壽考。神通廣大，願力崇高。天龍八部總歸依，世界十方盡迴向。常光照耀，妙用維持。廣將成佛之法門，普展利生之方便。願垂哀憫，俯察凡庸，今日今時，光臨法會，（和）受請供養。<p>（加持發諸佛出定真言<#sp>禮請真言）<p>今當禮請聖賢，合道場人，各運誠心，當禮拜時，（和）願共諸眾生，一心頭面禮。<p>至心歸命禮，常現常照，為天為地之光；遍界遍空，是聖是凡之本，清淨法身毗盧遮那佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，根塵充遍，受用在於己身；相好端嚴，利濟周於法界，圓滿報身盧舍那佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，明星顯現，圓正覺於座前；大定光輝，示降魔於樹下，三類化身釋迦牟尼佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，所居淨土，非唯水鳥演真空；在處住身，總道樹林宣妙法，我等導師無量壽佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，憐愍三世，寶塔橫於太虛；普應十方，衣珠現於自體，大慈大悲無垢淨光佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，琉璃瑩澈，常光照於乾坤；寶網莊嚴，淨色迥於日月，大慈大悲藥師琉璃光王佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，天中自在，宣佛頂之伽陀；掌內圓明，顯金輪之三昧，大慈大悲金輪熾盛光王佛。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，覺天廣大，十方世界欽依；大智圓明，七佛如來仰重，大慈大悲曼殊室利大菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>志心歸命禮，法門疊疊，三身覺內圓明；行願重重，一點塵中自在，大慈大悲普賢法王菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，耳根聰利，聞思修慧證圓通；海印光明，法報化身俱變現，大慈大悲觀世音菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，當來成佛，位高次補觀世音；往昔親師，道重常依無量壽，大慈大悲大勢至菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，冤家相遇，歸命而便起歡心；結業未除，護念而重宣密語，大慈大悲普光大菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，龍華會上，次釋迦而三會度人；海岸國中，指善財而一生成佛，大慈大悲彌勒菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，稱提圓覺，三疑惑網願敷陳；影響華嚴，十地法門親演說，大慈大悲金剛藏菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，神珠燦爛，重重無盡悉交參；駟馬軒昂，疊疊有緣皆攝受，大慈大悲虛空藏菩薩。伏願特垂哀憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，金鈴振處，修羅帝釋總回光；寶劍揮時，產母夜叉俱受記，大慈大悲解冤結菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，威光自在，龍蛇陣上故難欺；神變融通，日月天前尋不見，大慈大悲摩利支天菩薩。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>至心歸命禮，隨心證入，故開六類以擠排；歷位修行，豈礙三乘而標列，天上人間阿羅漢聖眾。伏願特垂憐憫，俯降道場，普與有情，解冤釋結，（和）願共諸眾生，一心頭面禮。<p>向來禮請楞嚴會上第三時中諸佛菩薩，已沐雲臨道場。伏願（眾和）天眼遙見，慧耳遙聞，他心遙知，神通遙鑒，以大悲力，起無緣慈，憐憫有情，降臨道場，證盟此齋，充遍法界。願此善力，廣大無邊，猶若虛空，具諸功德。<p>奉請已，一心歸命禮常住三寶。<p>惟願慈悲常攝受<p>吟偈四眾歸依至意深，再三撈漉始知音。人人自有昭昭在，佛佛何須遠遠尋？凡聖悟來元是我，古今無異一真心。會中倘若知斯旨，不在忉忉費古今。<p>歸依解冤結菩薩<#sp>（四聲）<p>惟願慈悲常攝受<p>迴向無上佛菩薩<#sp>（四聲）惟願三途苦輪息，總令熱惱得清涼。皆發無上菩提心，同出愛河登彼岸。<p>第二時陞座<#sp>（四十二字母真言）<p>（舉）加持字母陀羅尼<#sp>（四聲）<p>南無《大佛頂首楞嚴經》<p>楞嚴海會佛菩薩<#sp>（經題）<p>法師普告大眾儀宣演<#sp>（和）《大佛頂首楞嚴經》<p>盤山和尚云：三界無法，何處求心？切以種種現前，心心無念。必須指住，要在言詮。令其透見分明，灼爾靈光晃耀。廣陳露布，奚不爽於當機；儘費葛籐，亦何妨於敘事？道場之設，意在於此。眾等各各至誠，如法諦聽。今依《首楞嚴經》及興福禪師之意，事理冥合，性相兼該，普為人天解冤釋結。在會眾等，隨喜善人，不得喧嘩語笑，懈惰睡眠，堅端莊嚴謹之心，如渴思冷水，如饑念美食，勿令散亂，永失宗乘。一入迷途，後悔無及。<p>第三、明解結同體<#sp>（一僧誦經）<p>經云：阿難白佛言：「世尊，如來雖說第二義門，令觀世間解結之人。若不知其所結之元，我信是人，終不能解。世尊，我及會中有學聲聞，亦復如是。從無始際，與諸無明，俱滅俱生。雖得如是，多聞善根，名為出家，猶隔日瘧。唯願大慈，哀愍淪溺。今日身心，云何是結？從何是解？亦令未來苦難眾生，得免輪迴，不落三有。」說是語已，普及大眾，五體投地，雨淚翹勤，佇佛如來無上開示。<p>（舉）聞經眾等罪消滅<p>興福禪師解云：與諸明者，諸即煩惱，則根本本末通舉。釋明者無湛寂真明，故曰無明。諸解釋繁。今依當部俱滅俱生，則生煩惱。隨心起伏，不相捨離，如隔日瘧，半息半發。初果望極果，斷見未斷修，比大亦然。此論於小，三四五如文。雖則前聞二義斷證遐宣，久滯昏衢劣慧，未能詳擇。此乃指前來經文也。今則形鋪五體，淚灑流珠。慈父興悲，應垂妙旨。枝末根源品類多，俱生俱滅總包羅。時時震動寒如瘧，念念遷流急似梭。煩惱魔軍應壞散，菩提覺樹自娑婆。楞嚴禪髓稱奇絕，覿面相呈會也麼？<p>（誦如來頂真言<#sp>（至）解冤結真言）<p>第四、廣釋除疑<p>經云：爾時世尊憐憫阿難，及諸會中諸有學者，亦為未來一切眾生，為出世因，作將來眼，以閻浮檀紫金光手摩阿難頂。即時十方普佛世界，六種震動。微塵如來住世界者，各有寶光，從其頂出。其光同時於彼世界來祇陀林，灌如來頂，是諸大眾得未曾有。於是阿難及諸大眾，俱聞十方微塵如來，異口同音告阿難言：「善哉阿難，汝欲識知，俱生無明，使汝輪轉生死結根。唯汝六根，更無他物。汝復欲知無上菩提，令汝速證安樂解脫，寂靜妙常。亦如六根，更非他物。」阿難雖聞如是法音，心猶未明，稽首白佛：「云何令我生死輪迴、安樂妙常，同是六根，更非他物。」佛告阿難：「根塵同源，縛脫無二。識性虛妄，猶如空華。阿難，由塵發知，因根有相，相見無性，同於交蘆。是故汝今知見立知，即無明本；知見無見，斯即涅槃。無漏真淨，云何是中更容他物？」<p>聞經佛子罪消滅<p>興福禪師云：夫六種震動，必表非常。灌頂騰輝，欲彰奇特。光中勝處，佛頂光尊。欲表深詮，唯佛方證。如來自演，恐眾潛疑。故憑十方，同讚斯妙。諸佛之體，妙用咸齊。牟尼纔舉，兜羅諸佛，齊舒滿月，同宣一實，表證無差。欲令有學心，開去疑惑網。<p>解冤結菩薩異口同音告阿難，根塵縛脫互摧殘。十方共聽慈風軟，萬劫同誇業海乾。興福拈時珠燦燦，世尊演處玉珊珊。安公錯句真消息，掃蕩煙塵法界寬。<p>（誦首楞嚴心印咒<#sp>止）<p>第五、依經重誦真性有為空，緣生故如幻。無為無起滅，不實如空華。言妄顯諸真，妄真同二妄。猶非真非真，云何見所見？中間無實性，是故若交蘆。結解同所因，聖凡無二路。汝觀交中性，空有二俱非。迷晦即無明，發明便解脫。解結因次第，六解一亦亡。根選擇圓通，入流成正覺。<p>聞經佛子罪消滅<p>興福禪師云：初釋有為無為者，然掌珠雙破，護法呵空。雖今睹經言，親承金口。亦承雙說，未敢的論。今睹經言，親詳秘旨。欲解兩家之難，遐敷中道之詮。幸諸學人，審察幽理。迷真逐妄兩俱非，窮子伶侽弗見歸。護法呵空心豁達，掌珠雙破悟玄機。昔年深密雖宣演，今日楞嚴愈發揮。偈頌長行皆指出，拈來不離目前機。<p>（誦首楞嚴<#sp>（至）解冤結真言）<p>第六、再指超門陀那微細識，習氣成瀑流。真非真恐迷，我嘗不開演。<p>作「常」。不生。幻法云何立？是名妙蓮華。金剛王寶覺，如幻三摩提。彈指超無學，此阿毗達磨。十方薄伽梵，一路涅槃門。<p>聞經佛子罪消滅<p>興福禪師云：陀那微細識，陀那識，八異名，具賴耶，以執取報藏。至第八地則無異。執識至妙覺，初滅陀那。持種種兼染淨。染至佛已盡，淨種則存。能持恒沙性淨功德，故知陀那貫通五位。微則簡質，細則簡粗，則七識細中之粗。質則第六，動念相顯。如來藏性，唯佛方鑒，下位不識其名，愚品豈知其體？<p>吟偈陀羅微細最難知，真妄如何說向伊。種子含藏無失沒，現行發用又支離。瀑流滾滾奚能止？幻法重重豈可推？彈指若超無學地，自然光透兩條眉。<p>（加持首楞嚴心真言）<p>第七、六解一亡<#sp>（誦經）<p>經云：於是阿難及大眾，聞佛如來無上慈誨。祇夜伽陀，雜糅精瑩，妙理清徹，心目開明，歎未曾有。阿難合掌頂禮白佛：「我今聞佛無遮大慈，性淨妙常，真實法句。心猶未達，六解一亡，舒結倫次。唯垂大慈，再愍斯會，及與將來，施以法音，洗滌塵垢。」<p>聞經眾等罪消滅<#sp>（入儀）<p>興福禪師云：初言祇夜，則諷誦伽陀。重頌雜糅，理諭交顯。精瑩理盡迷遐，心月開明，則照理分明。歎未曾有，乃悟超常。解下二並如文。如來光敘一六，意欲引暢微詮。慶喜此既陳諮，雅合巧陳餘惑。<p>吟偈祇夜伽陀恣舉揚，文詞精瑩玉鏘鏘。已聞法句超真際，更聽玄音悟大方。凡聖何曾分楚越？根塵爭得有膏肓？如來苦苦親宣說，六解須知一也亡。<p>（加持首楞嚴心真言）<p>第八、綰疊通疑<#sp>（誦經）<p>經云：即時如來於獅子座，整涅槃僧，斂僧伽梨，攬七寶几。引手於几，取劫波羅天所奉花巾於大眾前，綰成一結，示阿難言：「此名何等？」阿難大眾俱白佛言：「此名為結。」於是如來綰疊花巾，又成一結，重問阿難：「此名何等？」阿難大眾又白佛言：「此亦名結。」如是倫次綰疊花巾，總成六結。一一結成，皆取手中所成之結，持問阿難：「此名何等？」阿難大眾亦復如是，次第酬佛：「此名為結。」佛告阿難：「我初綰巾，汝名為結。此疊花巾，先實一條。第二第三，云何汝曹復名為結？」阿難白佛言：「世尊，此實疊花緝績成巾。雖本一體，如我思惟，如來一綰，得一結名，若百綰成，終名百結。何況此巾，祇有六結，終不至七，亦不停五。云何如來，祇許初時，第二第三，不名為結？」佛告阿難：「此實花巾，汝知此巾，元止一條。我六綰時，名有六結。汝審觀察，巾體是同，因結有異，於意云何？初綰結成，名為第一，如是乃至第六結生。吾今欲將第六結，名成第一否？」「不也，世尊。六結若存，斯第六名，終非第一。縱我歷生，盡其名辯，如何令是巾六結亂名？」佛言：「如是六結不同。循顧本因，一巾所造。令其雜亂，終不得成。則汝六根，亦復如是。畢竟同中，生畢竟異也。」<p>聞經眾等罪消滅<#sp>（入儀）<p>興福禪師云：劫波羅天，則髑髏天、四天王太子奉如來巾，斯承口訣，未睹經翻，豈敢專定？又長水云：巾喻真性，結喻六根。逐綰而問，相由妄別。令知根本，根本是一，妄結生六，無同異中，熾然生異，故一一綰，皆名為結。迷心執境，無異成異。故下文云：元依一精明，分成六和合，即斯義也。攬几拈巾為發揮，廣長舌相轉璇璣。根中解去心尤妙，喻上看來語更微。興佛以玄通佛意，阿難示迹啟天機。六窗杜絕獼猴睡，笑倒雲山老衲衣。<p>（加持首楞嚴心真言<#sp>（至）解結神咒）<p>第九、比明修解<p>經云：佛告阿難：「汝必嫌此六結不成，願樂一成，復云何得？」阿難言：「此結若存，是非鋒起，於中自生。此結非彼，彼結非此。如來今日，若總解除。結若不生，則無彼此。尚不明一，六云何成？」佛言：「六解一亡，亦復如是。由汝無始心性狂亂，知見妄發。發妄不息，勞見發塵，如勞目睛，則有狂花於湛精明。無因亂起，一切世間，山河大地，生死涅槃，皆即狂勞，顛倒花相。」阿難言：「此勞同結，云何解除？」如來以手，將所結巾，偏掣其左，問阿難言：「如是解否？」「不也，世尊。」旋復以手，偏牽右邊，又問阿難：「如是解否？」「不也，世尊。」佛告阿難：「吾今以手，左右各牽，竟不能解。汝設方便，云何解成？」阿難白佛言：「世尊，當於結心，解即分散。」佛告阿難：「如是如是。若欲除結，當於結心。阿難，我說佛法，從因生，非取世間和合粗相。如來發明世出世法，知其本因，隨所緣出，如是乃至恒沙界外，一滴之雨，亦知頭數。現前種種，松直棘曲，鵠白烏玄，皆了元由。是故阿難，隨汝心中，選擇六根。根結若除，塵相自滅。諸妄消亡，不真何待？阿難，吾今問汝：此劫波羅巾六結現前，同時解縈，得同除否？」「不也，世尊。是結本以次第綰生，今日當須次第而解。六結同體，結不同時。則結解時，云何同除？」佛言：「六根解除，亦復如是。此根初解，先得人空。空性圓成，明法解脫。解脫法已，俱空不生，是名菩薩從三摩地，得無生忍。」<p>聞經眾等罪消滅<#sp>（入儀）<p>興福禪師解云：金塵密透，掌現明鑒，雨滴恒沙，誠為粗顯。松直棘曲，小大皆知，玄烏白鵠，色殊推先，愛業彼無經說，此又標題。輒敘配陳，乃成穿鑿，勸擇如文。且談巾解結，祇合敘述蟠舒，何得忽敘雙因，標而不顯？如來昔敘因緣，密教未談，因始今詰迷元結本，所以返述前念，舉現了彰，達本生元。因標有無雙通二諦，意望興問，乘勢廣名。阿難且救喻端，所以標而不顯。或梵文應足，初譯未全，於事恐繁，且傳於理。前明消六，且遣同異之疑，併漸權方，猶迷指理。今明此義，解釋冤讎，六類消亡，圓通證入。<p>吟偈於湛精明既不通，狂花亂髮遍空中。根塵互遣亡纖翳，法喻重宣有異功。左右各牽迷至理，是非鋒起入煩籠。結心解處俱分散，焰焰金烏出海東。<p>（加持首楞嚴心真言<#sp>（至）解結神咒）<p>第十、懺除冤業<p>空花非有，病眼觀瞻。業果雖空，妄心繫綴。四生六道，何莫由之？業有昇沉，理無彼此。應未明於本覺，三毒熾然；既不出於妄源，七支繁茂。由此生生妄想，汩沒愛河；世世仇讎，相為執對。蓋善惡起之於心，昇沉始於七趣。且人趣者，尊卑貴賤，貧富賢愚，紛擾萬端，不可具述。或為父母兄弟，夫婦男女，臣佐僮僕，師資朋友，鄉黨眷屬，歷劫以來，乍離乍合，倏忽會遇，執對無忘。所以為子孫者，或聰明端正，愛極掌珠。俄至夭殤，痛摧肝膽。或兇頑悖逆，奸盜不良，視父母如讎賊路人，未嘗從順。或臨深涉險，危命喪身。論語云：一朝之忿忘其身，以及其親，豈非惑歟？此皆宿業冤讎，故來相惱。凡夫不覺，悲喜交併，枉受苦惱。又世間愚惑，被害甚多。投崖赴火，墮樹臨坑，自縊自殺，畜傷鬼害，橫遭刀杖毒藥，枉被憲章，非命而亡。儻非宿冤所對，何以及此？舉此數端，餘悉可較。今於佛前，五輪投地，懇切求哀，解釋冤讎，各生歡喜，圓明種智，同證菩提。一念初萌萬仞高，含藏八識自堅牢。豫且網內應難免，地藏珠中豈可逃？六類紛紛俱繫綴，四生浩浩共煎熬。奢摩他體能端的，彼此相忘入聖曹。<p>（誦解冤結真言<#sp>至解百生冤結咒）<p>（舉）佛頂萬行首楞嚴<p>次為宰官、使者、將帥、守令解冤釋結<p>弟子（某）等，與法界眾生，自從無始以至今生，雖悟本心，示居三界，有大福業，祿位崇高，佩玉鳴珂，明經論道，護持世界，燮理陰陽，佐國安邦，修身煉行。隱菩薩相，現宰官身，端居廟堂之中，常依萬乘之主。禍倍眾惡，樂兼萬人。常將堯舜之民，授以堯舜之道。和聲浹洽，善政清嚴。德如偃草之風，政似炎天之澤。又乃或為守令，或為將帥，或為使者，及一切官僚，悉皆如是。其或姦胥設阱，未盡通知。雖匪容心，實非本意。妄有冤枉，亦未可知。今日今時，願將懺悔。伏願解冤結菩薩及海會聖賢，以大慈悲，受此虔懇。大眾各各彈指說罪，願罪消滅。<p>宰官冤業罪消滅<p>唵。三多囉。佉多。娑婆訶。<p>次為軍伍、胥吏、獄訟解冤釋結<p>道場懺主（某），現前大眾，法界眾生，從無始來，至於今日，未悟本心，輪迴三界。或在軍伍操戈武卒，役力廂軍。春冬之衣賜何虧？早晚之錢糧具足。藝能可較，名次遂昇，年德若高，摧排有序。所以尊貴分異，等級階差。正意治身，盡心報國。若他仁慈相尚，禮義相謙。在上如父，居下如兒，使役均平，差排依次。中雖別戶，宛爾一家。和協安營，豈非宿分？或者區分卒伍，頻責長行。杖楚而數目不知，驅逐而年時不問。致有遷之外郡，投換他州。父母棄離，妻孥隔絕。彼彼失所，無處安身。如此容心，寧無冤結？<p>又乃或為胥吏，授職有司，勸心郡縣，請受悉依於國用，妻孥盡仰於官司。理當潔己奉公，曉文明事。或為推吏，毋冤枉於平人。或掌貲財，勿侵欺於毫末。深知因果，迴避憲章，終身無患，何莫由斯？其如曲法害人，侮文擅事，唯謀贓濫，初不覺知，及乎殃罪赴身，朝昏莫保。設使承寬襲慢，縱意施為，雖蒙現在之安寧，難免當來之劇苦。惡因既積，冤恨結深，世世生生，無由得免。<p>又乃或當獄訟，貴賤富貧，各安其分；尊卑長幼，自守其倫。忠信孝慈，必臻餘慶。如有悖逆凌犯，獄訟繁興。或巧詐文詞，妄誣他罪；或豪強恃勢，抑逼無辜。故入人非，言不忤己。行財曲法，請托循私。苛彼深刑，訐他陰密。徒知快意，豈識冤憎？如斯之類，豈可具談？若不傾誠，如何懺洗？我等今當歸依解冤結菩薩及海會聖賢，發露至誠，代為懺悔。普令清淨，彈指說罪，願罪消滅。<p>胥吏冤業罪消滅<p>三世冤對罪消滅<p>次為商賈、醫術、巫卜解冤釋結<p>弟子（某），現前大眾，法界眾生，未悟本心，輪迴三界。或為醫術，以神聖工巧為術，以慈悲喜捨為懷，抉擇草木金石之藥材，療治風癆水氣之疾病，靈功廣大，何所不堪？其或為人之不常，練術之有誤，損傷人命，罔識病源。加彼不虞，增之疾苦。不能勿藥，徒愛資金。因果歷然，冤讎深結。<p>又乃或為巫卜、妖孽之師，妄稱禍福，符書厭蠱，咒咀毀傷。恐懼人心，自言審諦。或日月星辰之下，或山林江海之中。逞彼妖邪，妄行咒禁。或因讎隙，枉陷平人。重能奪彼命根，輕乃增他衰耗。致斯冤結，累世無休。從生至生，不能逃逭。<p>又乃或為商賈，因謀厚利，共要珍財，跋涉江山。同心協力，驅馳貨賂。遠向他方，親戚乖離。妻孥間隔，各分異意。多積貨財，唯務欺瞞，故行侵剋。或貪而自相謀殺，遠離良朋，圭角錙銖，私心獨用。或興刀杖毒藥，或投峻嶺洪流，害彼命根，益我資利。如斯萬狀，片舌奚談？若不傾誠，如何懺洗？我等今當歸依解冤結菩薩及海會聖賢，發露至誠，普伸懺悔。伏願冤家解釋，罪業消亡。此世來生，同圓種智。彈指說罪，願罪消滅。<p>商賈、醫卜冤債罪消滅<p>次為師資、父母解冤釋結<p>弟子（某），合道場人，法界眾生，未悟本心，輪迴三界。或為父母，或為師資。僧俗同然，冤親豈免？若乃頓捐親愛，祝髮毀形，圓頂方袍，護持禁戒。尋師訪道，討論尋經。潔己淨誠，決明大事。明悟有空性相，精通頓漸偏圓，化度十方，拯提七趣，高超三界，永出塵寰，自利利他，功德無量。儻或不循上中下座，我慢貢高，不悟真乘，唯專業識，互相非斥，枉任鞭笞。妄廁僧流，沮壞賢善，奔馳名利，貪冒色財。枉住伽藍，濫膺恭敬。堅持一性，全無六和。廣造罪愆，深藏冤結。妄情擾擾，忿意炎炎。從生至生，不可具述。<p>又乃或為父母，爰因有自，方生我家。宿契不投，何緣聚會？若乃堅心愚惑，紊亂人倫。初無子息，義養他兒，恩育愛憐，甚於親嫡。後因祈告，冀有親生。及乎果副私心，便乃親疏懸隔，鞭笞毀辱，苦楚萬端。棄擲無方，淪胥賤隸，或復其本性，無處安身，乞丐從軍，莫知所止。豈得冤心不憤，惡業不酬？或復父因喪偶，別娶妻孥。或母為孀居，改從他姓。緣成匹配，繼有子孫，前婚之男女罹殃，妁爾之親疏有間。父無剛斷，母有威嚴。因之流落他鄉，死之遺骸道路。銜冤之切，世俗斯多。若不傾誠，如何解脫？我等今當歸依解冤結菩薩及海會聖賢，願賜慈悲，攝受懺悔。今冀冤家解釋，恨意蠲消。眾等志誠，彈指說罪，願罪消滅。<p>師資冤業罪消滅<p>唵。三多羅。佉多。娑婆訶。<p>父母冤業罪消滅<p>唵。三多羅。佉多。娑婆訶。<p>次為男女、兄弟、眷屬解冤釋結<p>懺主弟子（某），現前大眾，六道有情，未悟本心，輪迴三界。或為男女，稟形父母，恩德難酬。凱風詩言母氏劬勞，蓼莪謳詠昊天罔極。深恩重德，塵劫奚窮？常興孝敬之心，每運報酬之志。儻或心生悖逆，意逐荒淫。朋狎兇愚，順從妻妾。反睛怒目，惡逆無邊。不孝之愆，卒難可說。渾無侍奉，永絕傾虔。國有常刑，議當併逐。慈親仁愛，結恨在心。如是之人，世間何限？<p>又乃或為兄弟，情重天倫。兄友弟恭，則無患矣！爾者各因成立，異姓同居，鬥亂家常，互興諍訟，遂乃分居析業，共諍資財，嫉妒公論，傷殘毀辱，忍發同根之念，遽興煮豆之冤。酥酪全無，鶺鴒何在？永為讎隙，至死不休。喪彼人倫，弗知王道。<p>又乃或為夫婦，宿緣諧偶，匹配方成。既曰夫妻，理應和協。若或不能慈忍，琴瑟有乖，冤業多多，筆端難記。又乃或為眷屬，孤舟洪渡，尚有宿因。氣味相投，殆非率爾。何得情乖禮義，心起是非？纔聞眷戀之深，或睹仇讎之大。爭容眼見，不許耳聞。或伺便而速使死亡，或設機而故令陷溺。如斯之恨，爭可消亡？故古人云：為至親之眷屬，作至極之冤家。若非眷屬，不可報冤。具在前賢，豈可不信？若不傾誠，無由懺洗。我等今日，至心歸依解冤結菩薩及海會聖賢，願賜加威，攝受懺悔。俾令宿生今世，冤業消除。眾等志誠，彈指說罪，願罪消滅。<p>男女冤業罪消滅<p>兄弟冤業罪消滅<p>夫婦冤業罪消滅<p>次為奴婢、盜賊解冤釋結<p>道場懺主（某），現前大眾，法界眾生，未悟本心，輪迴三界。應當普為奴僕、盜賊，解六類冤。負力負財，今為奴婢。宿冤業力，致處下流。富貴之家，要知所以。若恩威共舉，則心服無虞。儻鞭撲驅馳，則便生冤苦，以至寒暄飢渴，病苦疲勞，湯藥不時，飲食不節。如此怨恨在心，寧不憤悱？或有既稱賤隸，欺罔主人，偷竊資財，故違旨命，作諸過咎，忽致難矜。以此長被毀呵，常遭鞭捶。緣斯冤恨，果報難忘。<p>又乃或為盜賊，偷他所有，宿習難忘。穿穴踰牆，詐欺劫奪，毆殺物主，捍拒公文，或已陷狴牢，妄攀徒黨。或既招情款，復怨他人，不悔自心，所作致令苛在重刑。坐此因緣，豈無冤債？我等今日，至心歸依解冤結菩薩及海會聖賢，咸願冤心解釋，恨意消亡。眾等志誠，彈指說罪，願罪消滅。<p>奴婢、盜賊冤業罪消滅<p>六類冤業罪消滅<p>普懺罪菩薩摩訶薩大略區分十八般，考窮元在一毫端。廟堂豪傑須當勉，草茵凡庸切好看。妙理雖云超六度，深冤宜在運三檀。倘逢平等相忘處，天上人間各自安。<p>（誦阿閦滅罪咒<#sp>摧罪障咒）<p>（普懺罪咒<#sp>解結真言）<p>（迴向<#sp>下壇）
。
<juan>楞嚴解冤釋結道場儀文卷下<p>大眾至誠心，同誦歎佛偈：一切諸導師，普現於十方。汝觀牟尼尊，所作甚希奇。佛身不在內，亦不在於外。神力故顯現，導師法如是。<p>（舉）解冤結菩薩摩訶薩<p>第三時號成就菩提，仍分十節：<p>一、警策大眾；二、讚禮聖賢；三、勸修三觀；四、述無量心；五、依位漸修；六、忘心頓證；七、根塵解結；八、事法供養；九、表祝迴向；十、禮別設散。<p>今且第一警策大眾。各請至誠，隨口應和。道場清淨眾，各各當志心。志心勤歸依，志心勤禮拜，大聖大慈悲，解冤結菩薩。菩薩大慈悲，能滅生死苦；菩薩大慈悲，能解根塵縛。發明真實慧，三觀永澄明。頓悟於本源，漸修無量行。六度皆圓滿，超證寂滅門。彼我悉相忘，成就菩提道。利益廣無邊，普濟於一切。今日已往去，永不復退轉。<p>（舉）信禮解冤結菩薩三回警策事無他，意在人人會也麼？三觀澄明俱在我，六根清淨悉同科。根塵縛脫何思慮？生死空花總是訛。鏡上看來心自見，何勞馳騁動干戈？<p>第二、讚禮聖賢<p>一心歸命禮，四心圓備，三觀澄明。智光常照於十方，慈力普加於五濁。常於災劫，救人而神用無虧；每念苦鄉，解結而佳名愈盛。本觀音之化現，為解結之權宜。修羅之瞋恨皆消，帝釋之冤讎已息。掌中捧出，座下歸依。漸修而展演，地位階差；頓悟而發揮，心性無礙。六類解纏綿之業，三生除深重之冤。每將般若之淵源，普施菩提之妙道。願垂哀憫，俯察凡庸，今日今時，光臨法會，（和）受請供養。四心圓備喜圓成，三觀澄明轉更精。五濁界中乘一念，十方境上度尋聲。塵塵應現機緣熟，處處光明路坦平。地位階差皆展演，返觀何處不崢嶸？<p>（加持禮拜真言<#sp>（至）召請真言）<p>今當第三時中，讚禮上聖。各望至誠，一心頭面禮。<p>至心歸命禮，內外推尋終不見，如人飲水自家知；無生無滅沒遮欄，萬像森羅以為性，清淨法身毗盧遮那佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，根塵無礙周沙界，相好端嚴亦復然；自他受用廣無涯，平等普應皆圓滿，稽首報身盧舍那佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，始從兜率陀天退，託蔭摩耶示降生；明星現處悟靈機，樹下降魔興正法，三類化身釋迦牟尼佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，四十八願利群品，行願莊嚴自己身；所居世界淨無塵，水鳥樹林宣妙法，我等導師無量壽尊佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，劫毗羅於三祇道，修成無量大浮圖；我今稽首亦復然，無垢淨光常護念，大慈大悲無垢淨光佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，十二大願皆圓滿，遊行諸國至莊嚴；隨機應感化眾生，九橫三災俱解脫，大慈大悲藥師琉璃光王佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，淨居天上宣真諦，指出金輪佛頂光；周天無量眾星辰，稽首皈依求解脫，大慈大悲熾盛光王佛。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，一切智中諸法界，七佛如來大祖師；摧魔顯正救眾生，十種吉祥常覆護，大慈大悲文殊師利菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，道場不動周沙界，普眼如何取次看；以人以法共稱揚，一性圓融無障礙，大慈大悲普賢法王菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，聞思修入三摩地，超越世間出世間；耳聞圓照普莊嚴，堪忍界中為教體，大悲延壽觀世音菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，精修念佛真三昧，無念之心不較多；淨念相繼入圓通，都攝六根無選擇，大慈大悲大勢至菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，百生冤結難除解，啟請如來大總持，遏阿暗惡妙伽陀，無量有情皆解脫，大慈大悲普光菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，海岸園林樓閣內，善財參問往南方；一生成佛了無礙，華藏莊嚴俱圓滿，大慈大悲彌勒大菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，迷悟始終常請問，本來成佛義昭然；有無聚散總輪迴，示跡揚權顯圓覺，大慈大悲金剛藏菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，四大寶珠親手執，十方世界化成空；大圓鏡智亦騰光，諸幢王剎相涉入，大慈大悲虛空藏菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，以智縛脫從心起，菩薩慈悲為解除；三生六類悉消忘，天上人間稱自在，大慈大悲解冤結菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，無人能債無人縛，妙真常性本堂堂；行於日月大天前，無量神通尋不見，大慈大悲摩利支天菩薩。我今稱讚，願賜加威，普與有情，解冤釋結，（和）願共諸眾生，一心頭面禮。<p>至心歸命禮，一千二百常隨佛，天上人間化有情；剎那示現遍塵沙，無漏果圓稱自在，應供福田大阿羅漢。我今稱讚，願賜加威，普與有情，解冤釋結，（和）願共諸眾生，一心頭面禮。<p>上來禮請第三時中諸佛菩薩，已沐雲臨道場。伏願天眼遙見，慧耳遙聞，他心遙知，神通遙鑒，以大願力，起無緣慈，憐憫有情，哀受我請，慈悲護念，降臨道場，證盟此齋，周遍法界。願此善力廣大無邊，猶若虛空，具諸功德。奉請已，一心歸命禮常住三寶。<p>蓮花捧足降臨來再三讚禮盡按誠，未復慇勤事鼎精。自己靈光常不昧，何勞諸聖愈佳名。菩薩妙道從即入，彼我圓融患不成。展事投誠君薦取，除根伐樹勿入情。<p>南無解冤結菩薩<p>迴向無上佛菩提<#sp>（四聲）<p>第三時陞座<#sp>（加持字母陀羅尼）<#sp>（經題）<p>三觀修行三段因緣二已周，常觀寂寂好參求。忘心頓證淵源理，直下承當便轉頭。<p>且三觀修行者，即奢摩他。三摩鉢提，禪那是也。初謂之泯相澄神。觀乃奢摩他之異名。意謂一切世間種種萬法，本自寂靜，不滅不生。但為眾生無量劫來，一念心動，業轉現興。境界崢嶸，內緣奢擾，弗能制止。似水涓涓，如燈焰焰。內為見聞覺知之袞袞，外隨地水火風之紛紛。故我世尊，特開定門以止之，俾其有所證入。且梵語奢摩他，此云之止，亦謂之靜，蓋生死根源於剎那間，未嘗暫止。若不修奢摩他，無上佛果菩提，云何證入？今此解冤結道場，亦將以清淨寂滅身心，以為其本。則六類冤債，不言而亡。故凡欲修行，必須薰習奢摩他，以為其本。第二身心既靜，翛然更無一毫一毛，一機一境，一言一句，而為障礙。灑灑落落，猶若虛空，平等寂靜，必須更與三摩鉢提，俾其靜中發慧，化導群生。對境遇緣，現身現土。說法若雲若雨，庶其拔楔抽釘；利生如塵如沙，普與解粘去縛。令自他而清淨，祈彼我以逍遙。故圭峰禪師謂之超幻銷塵觀，妙在斯矣！若純是止，即頑礙無知，與土木瓦礫以無殊；若純是觀，則掉舉而弗靜，必先以奢摩他而自定，後須以三摩鉢提以持之。兩法相資，一心澄靜。方可動中有靜，靜中有動。動靜如一，非從外來。儘是心花發光，盡是智鑒洞徹。無量惡習，無量冤債，自然消殞。自古及今，三世諸佛，六代祖師，全以此道，消磨萬法，廓徹根源。破的破玄，超宗越格。初無異念，全露法身。即此止觀二法，何其妙焉？即其如是，止相寂靜，觀心湛然，兩法未忘，猶為障礙。是故第三更開禪那一觀，令其掃蹤滅跡，淨盡無餘。若妙若玄，一時蕩滌。亦不見奢摩他之止相，亦不見三摩鉢提之觀心。運用如如，卷舒寂寂。無邊無表，絕毫絕釐。透色透聲，蓋天蓋地。照亦不立，遇緣即宗。坐斷報化佛頭，顯出自家妙用。無邊法門，一時露現；無邊行海，一時周圓；無邊諸佛，一時普瞻；無邊罪業，一時消散；無邊冤債，一時蕩盡；無邊教法，一時遍通；無邊眾生，一時度盡。見聞知覺，尚猶為幻。為化地水火風，爭得有相有形。六類消亡，十方清淨，即第三禪那觀也。且梵語禪那，此云靜慮。靜即清淨，慮即念心。一念不介懷，萬法悉皆滅。故圭峰謂之絕待靈心觀。亙古亙今，無生無滅。孤標獨立，卓爾現前。成佛妙門，盡於此矣。今日道場，若能修此三心，則何慮冤結而不解？解結除冤樂有餘，勤修觀行為祛除。靈編舉處分三種，正眼看來本一如。句裏藏機須薦取，定中發慧自相隨。到頭展縮皆由我，在則人兮亡則書。<p>（加持菩薩解冤結咒<#sp>（至）六字最上心真言）<p>第四、四無量心<p>如來之心，一切處寂滅；如來之行，一切處圓成。徹見根源，窮極本末。無纖毫以為礙，豈微塵以介懷？自古自今，無生無滅。寂然不動，普應群機；湛爾無私，該羅萬有。普使一切眾生，得大寂滅，得大自在，得大解脫，到大休大歇之地，無不圓融，無不清淨，何嘗有其四種耶？然而勸化門庭，隨世流布，皆是慈悲方便，落草商量。所以分乎四種，以為一切眾生歸投之道路。信向之門庭，俾令解結除冤，出纏離縛。庶使塵塵適悅，彼彼歡從。透脫根塵，超越生死，無所障蔽，悉悟本源。盡去來今，無窮無盡。慈無量心者，慈能與樂平等，普施一切眾生。假使無量楚毒之所相加，我以慈心，兩無相礙。冤憎無由而結，毒害豈可而增？能摧樹下魔軍，欲示宅中寶藏。古人云：彼以毒來，我以慈受。且毒無自性，激之則狂，但是萬苦千殃，無邊楚毒，惡聲惡罵，毒念毒心，種種凌夷，彼彼相害，但祇迴光返照，一切勿與較量。識破後不成冤，坐斷後皆無念，豈止息他人之蠱毒？亦顯自己之德能，方名為有力量大人，始是出塵之方便。《老子》云：以德報德，以德報冤，斯之謂也。《維摩經》云：慈心是道場，我等眾生故。今日道場解冤釋結，第一須以慈無量心，以為其本。悲無量心者，悲能拔苦，捐軀捨命，普應十方。拔苦除危，悉該萬有。忍諸疲苦，廣運哀憐。見諸眾生，沉淪苦海，如己之溺也。或便獎提，或為代受。遍空遍界，靡有孑遺。自本自根，悉皆提拔。如《觀世音菩薩大悲心經》云：我若向刀山，刀山自摧折；我若向火湯，火湯自枯竭；我若向地獄，地獄自消滅；我若向餓鬼，餓鬼自飽滿；我若向修羅，惡心自調伏；我若向畜生，自得大智慧。大地世界，無有如芥子許，不是菩薩捨身命處，普為眾生故。《淨名經》云：悲是道場，忍疲苦故。肇法師云：見苦必赴，不避湯炭，是悲行也。孔子云：有殺身以成仁，無求生以害人。今日道場，若僧若俗，若男若女，聞如是言，發大悲心，唏顏慕藺。自古及今，諸佛菩薩如此大悲，所有冤結，從何而起？是故第二須發悲無量心，以為修行之本。喜無量心者，廓徹根源，身心適悅，安樂自在，永出苦源。一切聖賢，無量海會，諸佛如來，及大地一切眾生，若聖若凡，悉與我身，同體平等。故《華嚴經》云：如來初成正覺，歎云：我今普見一切眾生具有如來智慧德相，悉皆成佛。既其如是喜無量心，遍通平等。《維摩經》云：喜是道場，悅法樂故。以此法樂，樂彼同悅。是喜行也。且以一切眾生，無量劫來，無明煩惱，於諸世間，妄生執著。分彼分此，指自指他，不能內融，故多外擾。所以發業潤生，妄自分疏。間隔有異，深造惡業。種種取捨，縱任六根。不覺不知，無由透脫。今日今時，若欲解結除冤，第三須發喜無量心，以為其本。捨無量心者，冤親平等，內外寂然。斷諸憎愛，不生執著。於不苦不樂者，起離癡想；於有苦者，起離瞋想；於有樂者，起離貪想。一心虛寂，三毒清涼。心性如如，智慧明顯。故東坡云：一切眾生，由於愛境，造種種業，輪迴六道，受諸生死，至千萬劫。本所從來，唯有一愛，更無他病。佛大醫王，應病與藥。唯有一捨，更無他藥。常以此藥，而治此病。如水救火，應手便滅。今此大捨無量清淨心，何嘗異此？然大地世界，一切眾生，擾擾攘攘，不知所向。徒自於外，袞袞徒勞，終無所得。但能審諦東坡之言，汲汲遑遑，切力行之，極有法藥。至簡至易，何其妙哉？《維摩經》云：捨是道場，憎愛斷故。合道場人，儻能如是行持，自然流入娑婆苦海，豈待加功用行，然後為得哉？清淨慈悲喜捨心，無窮無盡去來今。慈同彌勒源流遠，悲若觀音行願深。定慧圓明須適悅，冤親平等任昇沉。希顏慕藺勤精進，佇看優遊功德林。<p>（加持佛頂無能勝陀羅尼）<p>第五、依位漸修<p>法本無修，道安可證？奚有五位六位之差別，寧分十住十信之階梯？豈共千聖同躔？不與萬法為侶。灼然契悟，不假修成。亡地位之紛紛，絕漸次之袞袞。六度萬行，則體中成就；三明八解脫，則性上圓融。反於己求，無勞外爍。實無菩薩，安有如來？絕相絕名，無取無證。華嚴圓覺，一一如然。無礙圓融，清淨寂滅。故《圓覺》云：圓覺自性，非性性有。循諸性起，無取無證。於實相中，實無菩薩及諸眾生。何以故？菩薩眾生，皆是幻化。幻化滅故，無取證者。譬如眼根，不自見眼。性自平等，無平等者。眾生迷倒，未能除滅。一切幻化，於滅未滅。妄功用中，便顯差別。若得如來，寂滅隨順，實無寂滅，及寂滅者。以此而觀，菩薩眾生，既同幻化，皆無實有。蓋為一切眾生，不悟本源，徒分妄見。性覺一起，強名斯生。三四四三，互相涉入。既有眾生之顛倒，寧無世界之崢嶸？性妄見生，空花眩目。於無住本，建立萬緣。執之不移，隨之輪轉。如此則一期妄法成就，三世因果難逃。有無從此而生，長短由斯而立，善惡因之而擾擾，前後緣之以紛紛。竟不能還源，寧知於返本？遂於此處，建立地位、漸次之殊，分列賢聖、信果之異。且第一信位者，即十信菩薩。本具足凡夫，聞法覺悟。遇善知識，切磋琢磨，悟淨覺心，永絕勞慮。勞慮永絕，法界圓明。淨解存心，為自障礙，弗能前進，猶處暗中，清淨覺心，不得自在。故《圓覺經》云：此名凡夫，隨順覺性。第二賢位者，即三賢菩薩。三十位因人，見解雖亡，見覺猶在。前位礙心已滅，此位能覺尚存。俱是識性沉沉，卒難脫落法相。所謂雖則雙印二空，猶存少物，必資劃刷，方得玲瓏。若有所拘，則為非住。故《圓覺》云：此名菩薩未入地者，隨順覺性。第三聖位者，即十地菩薩，淨解雖亡，能礙亦滅。十信之識心已破，三賢之見覺俱亡。一心真見道現前，三心相見道成立。圓明歡喜，具足法雲。賢位已遙，佛地將顯。能照所照，寂滅無礙。無礙精進，三無數劫欲圖，四無量心已具，亦不住於教。孤標獨立，確爾圓成。世出世間，一切清淨。雖則如是，猶滯纖毫。無明未祛，藏識未轉，佛地障礙。倘在四事，妄法猶拘。雖曰畢功，尚有事在。故《圓覺》云：此名菩薩已入地者，隨順覺性。第四果位者，即佛位也。最後無明已斷，三無數劫，功行已圓，覺道具成。種智清淨，心中無障。無礙境上，自在自由。冬去春來，障盡圓滿。故《圓覺》云：一切障礙，即究竟覺。得念失念，無非解脫；成法破法，皆名涅槃。智慧愚癡，通為般若；菩薩外道，所成就法，同是菩提；無明真如，無異境界，諸戒定慧及淫怒癡，俱是梵行。眾生國土，同一法性；地獄天堂，皆為淨土。有性無性，齊成佛道。一切煩惱，畢竟解脫。法界海會，照了諸相，猶如虛空。此名如來隨順覺性。合道場人，應知此四種法門，盡去來今一切諸佛如來超凡入聖之鴻漸。《楞嚴經》云：過去諸如來，斯門已成就；現在諸菩薩，令各入圓明。未來修學者，當依如是法。我亦從中證，非唯觀世音。以此而觀，前聖後聖，外此而得道得果者，無有是處。今日今時，更能於此一言之下，心地開通，離苦除災，解冤釋結，漸漸增進，證大菩提，具大相好，何其妙哉？粗中之細細中粗，萬行因花次第敷。每以三賢為入劫，常將十信作凡夫。看來位位成前後，悟去塵塵絕有無。更道忘心便頓證，等觀元是一毗盧。<p>（加持菩薩能令冤家為害不成真言）<p>第六、忘心頓證<p>綿綿密密，從來不動一毫毛；寂寂堂堂，宛爾渾無一點翳。豈同行布，劫數紛紛；無滯圓融，法門疊疊。雖云不墮諸數，何妨普應群機？鑄聖陶凡，超宗越格。如空中鳥蹤，跡跡皆空；猶谷內傳聲，聲聲絕響。毋容擬議，豈用分疏？頓證身心，語言併卻，咽喉唇吻，何籍劬勞？肯綮修證，奚須勇猛精進行持？郢人堊鏝，而徒自依稀；輪匠斲輪，而俱為彷彿。爭知此道，炳煥靈明。大力量人，方能擔荷。祖師以為末後句，如來以為最初因。但能覿面承當，勿使當場蹉過。《圓覺經》云：善男子，但諸菩薩及末世眾生，居一切時，不起妄念。於諸妄心亦不息滅。住妄想境，不加了知。於無了知，不辨真實。此一節經，真顯妄心頓證之淵奧。且不起妄念，則無妄心。根本既無，枝葉何在？復如何加於息滅？復如何加於了知？但能掃蕩情塵，自然處處澄現。古人云：處處真，處處真，塵塵儘是本來人。若如是修行，則忘心頓證，灼然明矣。合道場人，今日今時，諦審諦思，速求開悟。入聖超凡，解冤釋結。以盡度生之方便，窮通諸佛之法門。如此行持，何患冤家而便結？忘心頓證豈相淹？不在多多為解粘。圓覺妙門真簡要，楞嚴大定絕廉纖。慈風扇處三根普，法雨傾時四海霑。三世如來關捩子，為君拈出莫勞謙。<p>（加持無盡降伏冤家真言）<#sp>（（止）<#sp>下位登壇解結）<p>第七、根塵解結<#sp>（經題）<p>三時舉范，已見周圓；六類冤讎，必須解結。方信道場輪迴苦趣，不是他人清淨法身，更非別物。百千諸佛，豈離行藏？萬億眾生，全歸方寸。發菩提心，則畢竟寂滅；三心五誓，則切切行持。悟如來設教之因由，了菩薩化現之儀相。廣陳冤債，彼我一一消亡；勉厲精修，生佛心心平等。舉首楞嚴之妙典，拈興福疏之玄猷。敘十八種冤，盡三千界業空假中之法門，詳練靜幻寂之觀行。精通四無量心，六波羅蜜；漸修五位六位，頓忘前心後心。能事云周，靈根穎脫。如此悉皆了畢，奚須展演周知？實際門中一點無，事相之中安可捨？須憑解結，以盡虔誠。各各翹勤，佛前懺悔。敢煩大眾，相伴檀那。胡跪投誠，頭頭解結。同誦解百生冤結神咒，共持解冤結菩薩佳名。注想傾心，解冤釋結。<p>（舉）解冤結菩薩<#sp>（四聲）<p>佈施般若波羅蜜以解負財之結儀當演<#sp>（經題）<p>《大佛頂首楞嚴經》<p>（負財之冤，一僧解釋。後俱照此舉，改六波羅蜜並六負名。）<p>第一、修行佈施般若波羅蜜多，以解負財冤家之結。且世間之財，亦能成人，亦能害人。貪之成業，橫逆招殃。不能退步自看，祇顧前程快利，取之無義，恣意傷廉，惱自惱他，寧無冤結，以至興兵劫奪？而穴竅謀貪，侵剋眾人，致傷性命。因之而義斷，以之而親離。種種過愆，卒說難盡。皆由不知佈施，果報無量無邊。內身尚乃能損，外物何曾可必？今日今時，稽首歸依解冤結菩薩，修行佈施般若波羅蜜多，以解負財冤家之結。故《華嚴經》云：有十種清淨施，所謂平等清淨施，不簡眾生故；隨意施，滿其所願故；不亂施，令得利益故；隨宜施，則知上中下故；不住施，不求果報故；開捨施，心不戀著故；一切施，究竟清淨故；迴向菩提施，遠離有為無為故；教化眾生施，道場不捨故；三輪清淨施，於施者受者以及施物，正念觀察，如虛空故。合道場人，各各明悟十種清淨佈施般若波羅蜜多，負財冤家，悉皆消滅矣。<p>（眾誦）解百生冤結咒<p>唵。諾賀諾賀。薩嚩訥瑟吒。鉢羅訥瑟吒。怛羅喃。娑婆訶。<p>（舉）負財冤家罪消滅<p>第二、修行持戒般若波羅蜜多，以解負命冤家之結。一切眾生，保命畏死。誤傷猶冤，故殺可知。於他不可傷，恕己堪為喻。且連持色心，人人保護，物物愛憐，皆欲盡其天年，總要全其性理。勿殺勿行杖，蓮花生沸湯。如其恣口腹之資，遂乃傷其性命。以至爭財競利，恃勢誇豪，炫識矜能，邀功就位。或為求其所有，由此斷其命根。唯務己強，不知他怨。結如是業，爭可消亡？世世生生，永無迴避。皆由不知持戒清淨般若波羅蜜多，所以故多殺生害命。有此冤債，今日今時，稽首歸依解冤結菩薩，海會諸聖賢，修行持戒般若波羅蜜多，以解負命冤家之結。故《華嚴經》云：菩薩有十種清淨戒。所謂身戒，則護身三惡故；語戒，則離語四過故；心戒，永離貪瞋邪見故；不破一切學處戒，則於一切人天中作尊重故；守護菩薩心戒，不樂小乘故；守護如來所制戒，於微細眾生大怖畏故；隱密護持戒，則能善拔犯戒眾生故；不作一切惡戒，誓修一切善法故；遠離一切有見戒，於戒無著故；守護一切眾生戒，發起大悲心故。合道場人，各各明悟十種清淨持戒般若波羅蜜多，則負命冤家，悉皆消滅矣。<p>（誦百生冤結咒）<p>（舉）負命冤家罪消滅<p>第三、修行忍辱般若波羅蜜多，以解負心冤家之結。鑄聖陶凡，以心為主；出生入死，以心為根。行住坐臥，總在其中；生滅去來，何嘗離此？如握弩機之的，當不可差忒於毫釐。一心定而萬物斯歸，一心靜而群情可測，一心悟而無量法門顯現，一心泯而無量苦海平沉。審之，令一切處無欺；諦之，令一切時清淨。倘能如是，冤業何生？皆由不自忖量，所以有其冤業。朋友不以其信，君臣不以其忠，父母不念生成，天地奚知覆載？恣其妄想，豈悟真乘？負心冤家，何時可免？蓋為無量劫來，不遇善友，不修忍辱波羅蜜多，於自他身，結負心之冤業。今日今時，稽首歸依解冤結菩薩及海會聖賢，修行忍辱波羅蜜多，願負心冤家，悉皆解脫。故《華嚴經》云：菩薩有十種清淨忍。所謂安受毀辱忍，護諸眾生故；安受刀杖忍，善護自他故；不生恚害忍，其心不動故；不責卑賤忍，為上能寬故；有歸咸救忍，捨自身命故；遠離我慢忍，不輕末學故；殘毀不瞋忍，觀察如幻故；有犯無報忍，不見自他故；不墮煩惱忍，離諸境界故；隨順菩薩真實智，知一切法無生忍，不由自他，入一切智境界故。合道場人，各各明悟十種清淨忍辱般若波羅蜜多，則負心冤家，悉皆消滅矣。<p>（誦百生冤結咒）<p>（舉）負心冤家罪消滅<p>第四、修行精進般若波羅蜜多，以解負力冤家之結。自己不勝，他人有助。施工運力，贊佐維持。於己事未明之處，方便拈題；向涉世難危之中，善加開濟。種種恩力，誰能免焉？以至飲食衣服，不忖其來。坐臥經行，寧知所自？或眾人致力，自己邀功，或萬類勞形，我身受賜，未能追報，冤業難逃，以至無量無邊，不可具述。皆由不行精進，懶惰懈怠，睡眠放逸，所以至茲負力冤業。今日今時，稽首歸依解冤結菩薩及海會聖賢，修行精進般若波羅蜜多，以解負力冤家之結。故《華嚴經》云：菩薩有十種清淨精進。所謂身精進，承事供養，不退轉故；語精進，則隨所聞法，廣為他說，讚佛功德，無疲倦故；意精進，善能出入慈悲喜捨、禪定解脫及諸三昧，無休息故；正直心精進，無誑無諂，無詐無偽，一切勤修，無退轉故；增勝心精進，志常起求上上智慧，願具一切白淨法故；不唐捐精進，攝取佈施戒忍，多聞及不放逸，乃至菩提無中息故；摧伏一切魔軍精進，悉能除滅貪、瞋、恚、愚、癡、邪見、一切煩惱諸纏蓋故；成滿智慧光明精進，有所施為，悉善觀察，咸使究竟，不令後悔故；無去無來精進，得如是智，入法界門，身語及心，皆悉平等，了相非相，無所著故；成就法光精進，則超過諸地，得佛灌頂，以無漏身，具足如是普賢事故。合道場人，各各明悟如是十種清淨精進般若波羅蜜多，則負力冤家，悉皆消滅矣。<p>（誦百生冤結咒）<p>（舉）負力冤家罪消滅<p>第五、修行禪定般若波羅蜜多，以解負鞭撻冤家之結。撲作教刑，義不可捨。策令增進，永出苦源。此乃三教聖人治世治家、治心治性善巧之方便也。其或行之不當理，用之頗傷情，寧知罪宜從輕？每恨苦之不毒，徹骨徹髓，略無少舒。枉加於人，橫罹於世。曾無寬恕，但逞威嚴。以悟己情，不知他怨。血肉之屬，蠢爾皆同。楚毒既深，冤讎暗積。又或為人寒賤，種族卑微，無勢無威，無依無託，雖乃遍身有口，求訴無門。六道輪迴，如何可免？皆由無量劫來，不聞正法，徒肆妄情，弗知禪定法門，不能自定。心術靡正，所以恣行惡毒。今日今時，稽首歸依解冤結菩薩及海會聖賢，願修禪定般若波羅蜜多，以解負鞭撻冤家之結。故《華嚴經》云：菩薩有十種清淨禪。所謂常樂出家禪，捨一切所有故；得真善友禪，示教正道故；住阿闌若忍風雨等禪，離我我所故；離憒鬧眾生禪，常樂寂靜故；心業調柔禪，守護諸根故；心智寂滅禪，一切音聲諸禪定刺不能亂故；學道方便禪，觀察一切皆現證故；離於未著禪，不捨欲界故；發起通明禪，知一切眾生根性故；自在遊戲禪，入佛三昧知無我故。合道場人，各各明悟如是十種清淨禪定般若波羅蜜多，則負鞭撻冤家，悉皆消滅矣。<p>（誦百生冤結咒）<p>（舉）負鞭撻冤家罪消滅<p>第六、修行智慧般若波羅蜜多，以解負呵罵冤家之結。一切語言，貴有和順。儒書言：度乃曰口。佛教言：護口如瓶。語言微粗，人猶有怨。何況非法詬罵，故意瞋呵，訐露人家，譏毀先祖。或乃言人之不善，弗顧賢愚，洶湧他心，俾其離間。舉揚由致，檢責根源。祇顧其前，不知其後。冤讎廣積，不覺不知。今日今時，稽首歸依解冤結菩薩及海會聖賢，修行智慧般若波羅蜜多，以解負呵罵冤家之結。故《華嚴經》云：菩薩有十種清淨慧。所謂知一切因慧，不壞因果故；知一切緣慧，不違和合故；知不斷不常慧，了達緣起皆如實故；拔一切見慧，於眾生相無取捨故；觀一切眾生心行慧，了知如幻故；廣大辯才慧，分別諸法問答無礙故；一切諸魔外道、聲聞、緣覺所不能知慧，深入如來一切智故；見一切佛微妙法身、見一切眾生本性清淨、見一切法皆悉寂滅、見一切剎同於虛空慧，知一切相皆無礙故；一切總持辯才方便波羅蜜慧，令得一切最勝智故；一念相應金剛智、了知一切法平等慧，得一切法最尊智故。合道場人，各各明悟如是十種清淨智慧般若波羅蜜多，則負呵罵冤家，悉皆消滅矣。<p>（誦百生冤結咒）<p>（舉）負呵罵冤家罪消滅<p>（舉）解冤結菩薩<#sp>普懺悔菩薩六度修行為對治，直須精進勿遲疑。根塵深結知何日？彼我相忘在此時。菩薩已蒙垂愍念，眾生更在力行持。等將法界俱迴向，是處歡悰也大奇。<p>（加持拔濟一切眾生真言）<p>第八、事法供養<p>沙門（某），敬白清淨和合大眾：上來三時仰告，多種宣揚，能事云周，勝緣已畢。悟心見性，三生之彼我相忘；解結除冤，六類之自他無礙。香花羅列，漸漸凋疏；燈燭瑩煌，看看披靡。將陳末後之供，豈怠最初之心？純陀之供獻翹勤，香積之敷陳廣大。重將密語，以罄丹衷；梵唄揄揚，再舒虔斂。伏願一炷氤氳，十方普遍，不異雪山牛首，願如象藏龍宮，更陳萬行之因花，永絕十身之果德。銀釭焰焰，光輝大夜之昏衢；仙果芬芬，永茂深根之固蒂。更以銀河之水，無殊性海之泉。蘋藻交修，廣陳供養。鉢和羅中，人人飽足；曼拏羅上，處處圓成。功德無邊，因緣浩大。伏願諸佛菩薩，上天下地一切靈神，不以鮮微，願垂攝受。以盡凡情之勤腆，永諧佛道之圓明。世出世間，功德圓滿。妙供敷陳理事兼，沉檀鼻觀悟香嚴。銀碗祖焰神光續，金色優曇古佛拈。性水碧波澄海印，蘋婆丹果味甘甜。慇勤持獻牟尼座，沙界均蒙雨露霑。<p>（加持五供養真言）<p>第九、行香表懺<p>第十、禮別聖賢<p>上來通晝通宵，一期勝善，以沐完周。伏願諸佛菩薩、海會聖賢，以垂降格之慈，必賜休祥之慶。六類盡承消滅，一心爭不清涼？戀慕之深，劫石消而難捨；矜憐之甚，滄海竭而奚休？真身雖絕於去來，凡意未忘於阻隔。聊伸禮別，以盡傾虔。更祈在會僧俗真流，勿生懈怠之心。休縱瓓珊之意，此乃收因結果，末後慇勤。通宵已荷於恭虔，少刻毋令於闕悟。眾等各各至誠，起立禮辭眾聖。當禮別時，和禮別聖賢。<p>誠心禮別，上來所請，此法會中清淨法身毗盧遮那佛、圓滿報身盧舍那佛、三類化身釋迦牟尼佛，願我等所求如意。伏願來時降福，去後留恩，圓滿齋主願心，成就無邊種智。<p>誠心禮別，上來所請，此法會中我等導師無量壽尊佛、藥師琉璃光王佛、無垢淨光佛、金輪熾盛光王佛，願我等所求如意。伏願來時降福，去後留恩，圓滿齋主願心，成就無邊種智。<p>誠心禮別，上來所請，此法會中文殊師利菩薩、普賢法王菩薩、大悲觀世音菩薩、大勢至菩薩、解冤結菩薩、摩利支天菩薩、彌勒菩薩、天上人間諸大阿羅漢、開壇所請賓頭盧大德尊者，願我等所求如意。伏願來時降福，去後留恩。圓滿齋主願心，成就無邊種智。<p>晝夜精勤廣建修，收因結果欲云休。聖人豈離方洲部？凡輩徒嗟風馬牛。既沐光臨深有賴，更祈再會遽無由？誰知一月千江水，無去無來處處周。<p>（加持送鬼神真言金剛界真言）
<#sp>南無觀世音菩薩<#sp>南無寶勝如來<#sp>南無廣博身如來<p>若人稱念此佛名者，所生之處，多饒財寶，離諸貧乏。所獲身量，如淨琉璃，人所喜見。處大眾中，有大名稱。我等今日，與諸有情，得聞佛名，願罪消滅。<p>（次為水陸有情稱念四大部經題目）<p>《大般若波羅蜜多經》云：一切有為法，如夢幻泡影。如露亦如電，應作如是觀。<p>《大寶積經》云：假使百千劫，所造業不忘。因緣會遇時，果報還自受。<p>《大方廣佛華嚴經》云：若人欲了知，三世一切佛。應觀法界性，一切唯心造。<p>《大般涅槃經》云：<p>諸行無常，是生滅法。生滅滅已，寂滅為樂。如來證涅槃，永斷於生死。若能志心聽，常得無量樂。<p>小乘四諦法門：<p>所謂苦聖諦、集聖諦、滅聖諦、道聖諦。<p>中乘十二因緣法門：<p>所謂無明緣行，行緣識，識緣名色，名色緣六入，六入緣觸，觸緣受，受緣愛，愛緣取，取緣有，有緣生，生緣老、死、憂、悲、苦、惱。無明滅則行滅，行滅則識滅，識滅則名色滅，名色滅則六入滅，六入滅則觸滅，觸滅則受滅，受滅則愛滅，愛滅則取滅，取滅則有滅，有滅則生滅，生滅則老、死、憂、悲、苦、惱滅。<p>大乘六度萬行法門：<p>所謂佈施般若波羅蜜、持戒般若波羅蜜、忍辱般若波羅蜜、精進般若波羅蜜、禪定般若波羅蜜、智慧般若波羅蜜。<p>歸依三寶：<p>歸依諸如來、五智十身佛，歸依最上乘自覺真如來法，歸依不退轉大悲菩薩僧。<p>（次為水陸有情稱念慈氏如來發願文）<p>南無慈氏如來，應正等覺。願與含情，速奉慈顏。<p>南無慈氏如來，應正等覺。所居內院，願捨命已，得生其中。<p>南無慈氏如來，應正等覺。願隨彌勒，下閻浮提，龍華初會，先得授記；龍華二會，先得授記；龍華三會，先得授記。<p>南無兜率王宮，金色相好，大慈大悲，當來下生彌勒尊佛，下品三生阿彌陀佛，中品三生阿彌陀佛，上品三生阿彌陀佛，九品往生阿彌陀佛，隨願往生阿彌陀佛。蓮臺幡蓋，空裏來迎；寶蓋金幢，騰空接引；牟尼殿內，聽說苦空；八德池中，蕩滌千生業垢。觀音、勢至，親自來迎；彌陀佛前，親蒙授記。<p>梵語心經仰啟真空無相教，梵音不譯頗難思。昔因三藏往西天，遂感觀音親授記。誦念除厄並滅罪，聽聞獲福與延齡。咸期不退菩提心，一切善根悉圓滿。<p>八囉娘。波羅蜜多。逆鄰那耶。素怛囉。阿利嚩盧吉帝。怛囉嚩涅嚩。囉日月地薩埵。沒嚴鼻藍。叭囉娘。波羅蜜埵。左焰左焰。嚩汝也。嚩嚕迦帝。底娑麼畔左。思騫哆。薩埵惜。娑溥娑嚩。戍涅波設帝。娑嚩溥嚩。舍利卜怛囉❥畔。戍涅馱。縛奴畔魯伴。那鼻那。戍涅馱耶。那鼻那。雪嚕半。夜嚩也嚕畔娑。戍涅馱耶。戍涅馱耶。戍涅馱。娑嚕畔。意嚩微嚩。吠那囊。散虔娘。散娑薩。伽羅尾虔娘。伊賀。舍利卜怛囉。薩囉嚩。達麼戍涅馱。大落叉拏。阿耨哆畔左。阿嚀耶嚕馱。阿奴那。阿微耶。摩那阿奴那。阿波離。布囉。伽哆娑沒。舍利卜怛囉。戍涅馱耶。戍涅馱。娑嚕畔。曩吠那。囊消虔娘。娑散娑伽囉。尾虔娘。囊者楚。楚者怛囉。伽囉拏。即賀波伽耶。麼那昔。雪嚕畔。扇達初。塔囉娑娑。叭羅瑟吒尾。演達摩。囊研初。大都夜。嚩即嚩奴。尾虔孃大都。那尾孃。那尾娘。那尾涅。那尾涅。叉欲叉欲。夜嚩那佐囉。嚩囉喃那。作囉嚩拏。叉欲拏。奴佉三昧伽耶。寧嚕馱。嚩失鈴娘。尾虔娘那。叭囉畢底那。脾薩麼馱耶。娑沒那。叭囉畢底。娑哆沒。底娑哆喃。叭囉娘。波囉蜜哆。嚩室鈴野。尾賀羅耶。只哆嚩羅拏。只哆嚩囉拏。囊息體。達麼那。叭囉速都尾。波哩薩底。薩埵沒馱。叭囉孃耶。波囉蜜哆。嚩室憐野。奴怛囉。三藐三菩陀。摩鼻三滿哆。嚩室憐娘尾演。叭羅娘。波囉蜜哆。摩訶曼怛囉。摩訶尾欲曼怛囉。阿娑摩娑麼怛囉。素嚩奴。伽叭囉。舍嚩那。薩底野。麼舍尾焰達。叭囉娘。波囉蜜哆。暮忌度。曼怛囉。怛雪哆。揭諦。揭諦。婆囉揭諦。婆羅僧揭諦。菩提薩婆訶。<p>（舉）願憑咒力普津濟<#sp>（舉水文繞壇，各案灑淨。）<p>壇場內外悉清淨<p>歌讚<p>一鉢寒泉，蠲除熱惱，功勳莫可量。注想曹溪水，別來幾度春光？凝然湛寂，灌清淨醍醐甘露瓊漿。霏法雨，楊枝灑處，遍滿壇場。<p>普願霑濡，使含識俱蒙出苦鄉。餓殍焦面，了悟自性真常。我今法會，仗密語伽陀咒讚揚。周沙界，無人無我，盡獲清涼。<p>迴向<p>仰惟三寶，咸賜證知。不捨感通，加護迴向。<p>斯辰啟建楞嚴解冤釋結道場，兩案陞猊，奉行教誡法事，加持作法供養。眾誦諸部伽陀，將此功德，仰讚諸佛菩薩、果海聖賢，遍延上界天仙，暨星曜風雷之眾；下方靈享，該山川龍鬼之儔；主道場神，金剛龍梵。伏願三密靈文之廣大，變濁穢而獲清涼；五天密咒之功勳，俾飢渴而得飽滿。施者受者，同證菩提；若見若聞，成等正覺。眾生界盡，願力無窮；至成佛時，功德圓滿。再勞清眾，結增上緣。<p>念十方三世一切諸佛、諸尊菩薩摩訶薩<p>摩訶般若波羅蜜樂音樹下悟重玄，普運慈心覆大千。直使三生冤歇滅，不令六類債纏綿。靈根穎脫曾無累，密咒宣陳自有緣。今日投誠希鑒照，願垂慈憫副傾虔。<p>（歎佛宣疏）<#sp>（至）無不歸依水澄秋月現，懇禱福田增。惟有佛菩薩，是真歸仗處。<p>（舉）南無楞嚴會上諸佛、諸菩薩<#sp>（回壇）<p>凡情上達大圓鏡<p>誦警策偈<#sp>（至）受請供養<p>吟偈樂音樹下樂無憂，普照光明盡遍周。解去諸冤須無礙，頓起累劫豈能酬？威神自在功難測，妙用縱橫道可求。妙覺妙明明妙處，大千沙界一浮漚。<p>（加持發覺諸佛出家真言<#sp>（至）禮佛真言）<p>上來禮請楞嚴會上，第一時中禮請諸佛、諸大菩薩，已沐雲臨道場。伏願（眾和）天眼遙見，慧耳遙聞，他心遙知，神通遙鑒，以大願力，起無緣慈，憐憫有情，哀受我請，慈悲護念，降臨道場，證盟此齋，周遍法界。願此善力，廣大無邊，猶若虛空，具諸功德。奉請已，一心歸命禮常住三寶。<p>惟願慈悲常攝受<p>（加持結印請誦蓮花捧足神咒<#sp>淨輪座真言）<p>（請座真言<#sp>禮拜真言）<p>南無歡喜藏牟尼佛<#sp>南無越三界菩薩<p>（加持天曹部眾真言<#sp>（至）周天列宿真言）<p>（儀至）瞻禮聖顏，聞受供養。<p>願承佛力降臨來菩薩慈悲願力深，逍遙變化自由身。紅塵堆裏常清淨，白業情中度苦輪。相好光明如海量，神通妙用若天真。人人返本迴光照，那個親疏辨主賓？<p>信禮海會佛菩薩<p>（加持誦地水二司真言<#sp>（至）普呼召請真言）<p>南無香積藏菩薩<p>上來禮請召請，事已云周。香積廚中，辦以齋饌，列在道場，普伸供養。<p>（加持誦供養諸佛飲食真言<#sp>（至）普供養真言）<p>（齋後再入道場，誦百生冤結經。同誦七遍。）<p>大眾志誠心，同誦歎佛偈：我今稽首一切智，三千世界希有尊。種種妙行悉莊嚴，色若琉璃淨無垢。憐憫世間大悲者，說法利益無冤情。佛之功德無有窮，是故誠心略讚仰。<p>敬禮海會佛菩薩<p>迴向無上佛菩提<#sp>（四聲）<p>教誡開壇法事竟<p>第一時陞座<p>（舉）加持字母陀羅尼<#sp>（四聲）<p>初登寶座，會集人天。字母伽陀，加持念誦。<p>（舉）南無《大佛頂首楞嚴經》<p>（和）解結海會佛菩薩<p>（敘）普勸大眾儀當演<p>普勸大眾儀文，謹當布露。（儀至）如法諦聽<p>（舉）揚宗教儀當演<#sp>（（和）經題）<p>法席宏開，勸發菩提之本；楞嚴大闡，廣修行願之心。善財參遍百餘城，文殊指明第一義。法師宣演，大眾樂聞。啟迪菩提大行時，三賢十地絕思議。欲明裴相真方便，須問圭峰老古錐。克念三心祈顯煥，堅舒五誓力行持。豁然雲散蟾輪現，萬古神光說向誰？<p>（加持發菩提心真言<#sp>金剛披甲真言）<p>三心五願儀當演<#sp>（經題）<p>三心廣備，度眾生而無量無邊；五誓全興，斷煩惱而絕蹤絕迹。修法門之廣博，事諸佛之慇勤。共證佛菩提，同悟楞嚴定。一段鴻文，請師指示。三心克備道芬芳，五願堅持愈更光。智向覺天為日月，悲於苦海作舟航。光明本性歸真宅，轉化群生達故鄉。若要更知君子行，先人後己也何妨？<p>（加持一切心中心咒<#sp>解冤結咒）<p>敘如來設教儀當演<#sp>（經題）<p>如來設教，蓋為業識多端；教法流通，必敘恩冤二事。指歸家路，步步而不滯寶所功程；不住化城，念念而流入娑婆苦海。鴻儀備載，請為敷揚。善惡猶同誰與何？堪嗟人世少禪那。開顏祇在養時有，掣肘元從害處多。萬種千端能坐斷，十方三際自消磨。如其一念隨他轉，永劫無由出愛河。<p>（加持菩薩大三寶咒<#sp>決定成就真言）<p>敘陳冤債儀宣演<#sp>（經題）<p>我佛出興，震宗乘而明大事；瞿曇說法，度生死而出塵勞。師資父母報恩光，眷屬冤親皆勉勵。師為稱揚，大眾休寐。恩中冤結火炎炎，不顧衣珠自解粘。每以篇章矜識達，常將望族恃威嚴。誇豪傲物多殘害，倚勢凌人弗退謙。今日道場須指出，勸君宜把信香添。<p>（加持禁冤兵咒<#sp>結其衣角真言）<p>菩薩化現儀宣演<#sp>（經題）<p>抱恨銜冤，託孕三回而索命；冤讎未息，準生兩歲以亡身。夜叉隨手立長空，產母回心親授記。掌教敷揚，眾知其義。區區來向母胎中，致害何曾念凱風？菩薩化身臨彼岸，夜叉隨手立長空。三生冤債當時斷，千軸靈文逐處通。今日相忘須解結，優曇花發雨濛濛。<p>（加持諸難不侵真言<#sp>蓮花自在心咒）<p>感應勸誡儀宣演<#sp>（經題）<p>居約迎官，宿夜神明而報應；宰官續至，預期護法不相通。已勾輔相名，蓋為他冤枉。請為拈提，眾皆敬仰。（儀至）之冤債也<p>解冤結菩薩摩訶薩<p>成益謀婚，遂胥會交於尼寺；私自授貨，故知事異不重成。自身折壽小兒亡，寡婦銜冤現世報。法師指陳，速道速道。（儀至）負命債也<p>解冤結菩薩<p>謀財文慧，張生江上命難逃；州轄追擒，府主推情其事異。即時對命，見報人間。眾等樂聞，請師布露。儀至冤家債也<p>解冤結菩薩<p>程說為官，恣意犒牛於五十；王真手簡，禮賓犒卒於三千。閻王擲簡遂其功，牛馬驢騾皆有力。一場公案，未審云何？（儀至）負力債也<p>解冤結菩薩<p>靈樹住山，土主劉王欲檢過；人天眼目，是非人我注分明。先世苦相爭，今生冤會遇。一段因緣，請師拈出。（儀至）明淨矣。世上多多有萬般，而今拈出豈相瞞？劉王入院情何重？居約迎官事可看。忽遇王真心膽顫，若言成益骨毛寒。儻能彼此無相累，業海波濤一念乾。<p>（加持菩薩離冤憎咒<#sp>隨願成就真言）<p>（行五供養）<p>迴向<#sp>下壇<p>第二時入壇<#sp>（舉讚歎佛、警策、啟請真言、聖號，一一依儀）<p>第二時陞座<#sp>（字母）<p>南無《大佛頂首楞嚴經》<#sp>解結海會佛菩薩<p>法師普告大眾（儀文）<p>各發無上菩提心<#sp>（經題）<p>一節經文，仁師諷誦。<#sp>（至）無上開示<p>聞經眾等罪消滅<p>解結同體儀宣演<p>解時結散無生理，結處巾存有漏因。六結佳名雖有異，拈來不離一花巾。法師掌教，大眾聽聞。枝末根源品類多，俱生俱滅總包羅。時時震動寒如瘧，唸唸遷流急似梭。煩惱魔軍應壞散，菩提覺樹自婆娑。楞嚴禪髓稱奇絕，覿面相呈會也麼？<p>（加持如來頂咒<#sp>解冤結真言）<p>廣釋除疑儀宣演<p>一節經文，仁師題唱。<#sp>（經至）更容他物<p>聞經眾等罪消滅<p>巖中入定結跏趺，試看失狐不失狐？大慧歸來問狗子，寧知佛性有來無？眾皆側耳，師為宣敷。異口同音告阿難，根塵縛脫互摧殘。十方共聽慈風軟，萬劫同誇業海乾。興福拈時珠燦燦，世尊演處玉珊珊。安公錯句真消息，掃蕩煙塵法界寬。<p>（加持首楞嚴心印咒<#sp>解結神咒）<p>依經重頌儀宣演<p>一節經文，仁師題唱。<#sp>（經至）流成正覺<p>聞經眾等罪消滅<p>寶明空海睹楞嚴，禪髓吟哦玄更玄。字字唱時不失體，身心灑落得安然。興福妙旨，師為朗然。迷真逐妄兩俱非，窮子伶侽弗見歸。護法呵空心豁達，掌珠雙破悟玄微。昔年深密雖宣演，今日楞嚴愈發揮。偈頌長行皆指出，拈來不離目前機。<p>（加持首楞嚴心印咒<#sp>解結真言）<p>再指超門儀宣演<p>一節經文，法師諷誦。<#sp>（至）一路涅槃門<p>聞經眾等罪消滅<p>求趣向，證菩提，果證菩提與佛齊。回首楞嚴參大定，其中儘是鳳鸞棲。陀羅細識，掌教拈提。陀羅微細最難知，真妄如何說向伊。種子含藏無失沒，現行發用又支離。瀑流滾滾奚能止？幻法重重豈可推？彈指若超無學地，自然光透兩條眉。<p>（加持首楞嚴心印咒<#sp>解結真言）<p>六解一亡儀當演<#sp>《大佛頂首楞嚴經》<p>一節經文，遂為宣演。<#sp>（至）洗滌塵垢<p>聞經眾等罪消滅<p>圓陀陀的二三團，拄杖挑來一串穿。逐❥一聲皆徹去，啞人拍手沒言宣。仁師說破，六類忻歡。祇夜伽陀恣舉揚，文詞精瑩玉鏘鏘。已聞法句超真際，更聽玄音悟大方。凡聖何曾分楚越？根塵爭得有膏肓？如來苦口親宣說，六解須知一也亡。<p>（加持首楞嚴心印咒<#sp>解結真言）<p>綰疊通疑儀宣演<p>一節經文，請為饒舌。<#sp>（經至）生畢竟異<p>聞經眾等罪消滅<p>如來既是綰花巾，何不當初莫結成？本實一巾休擬議，堂堂挺彩免猿驚。仁師宣演，眾等遙聞。攬几拈巾為發揮，廣長舌相轉璇璣。根中解去心尤妙，喻上看來語更微。興福以玄通佛意，阿難示迹啟天機。六窗杜絕獼猴睡，笑倒雲山老衲衣。<p>（加持首楞嚴心印咒<#sp>解結真言）<p>比明修解儀宣演<p>一節經文，法師布露。（至）得無生忍<p>聞經眾等罪消滅<p>安禪定，日東生，驀聽山前虎鬥爭。振錫三翻岩下看，大蟲徹去不聞聲。掌教敷演，細細標陳。於湛精明既不通，狂花亂髮遍空中。根塵互遣亡纖翳，法喻重宣有異功。左右各牽迷至理，是非鋒起入煩籠。結心解處俱分散，焰焰金烏出海東。<p>（首楞嚴心印咒<#sp>解結真言）<p>懺除冤業儀宣演<#sp>《大佛頂首楞嚴經》<p>空花病眼莫窺瞻，業果雖空妄自纏。好把迷雲俱掃盡，猶如皎日掛長天。仁師敷演，大眾勉旃。一念初萌萬仞高，含藏八識自堅牢。豫且網內應難免，地藏珠中豈可逃？六類紛紛俱繫綴，四生浩浩共煎熬。奢摩他體能端的，彼我相忘入聖曹。<p>（解冤結真言<#sp>解百生冤結咒）<p>為宰官、使者、將帥、守令解冤釋結<p>宰官使者亦相兼，將帥官僚守令嚴。正直公平無染污，自然浪靜與風恬。三般債負，師懺冤愆。<p>宰官冤業罪消滅<p>唵。三多羅。佉多。娑婆訶。<p>為軍伍、胥吏、獄訟解冤釋結<p>行軍令，作司書，獄訟俱平有慧孚。德重名揚無曲法，形端影直絕崎嶇。三家冤債，師為解除。<p>胥吏冤業罪消滅<p>三世冤對罪消滅<p>為商賈、醫術、巫卜解冤釋結<p>為醫術，用神工，巫卜靈符逈不同。商賈不貪財與利，冤家跳出這凡籠。法師憐憫，廣佈慈風。<p>商賈、醫卜冤業罪消滅<p>為師資、父母解冤釋結<p>作師資，為父母，恩冤無限終難數。祛除❥❥與睚眥，順色承顏蠲業苦。師為稱揚，人天瞻睹。<p>師資、父母冤業罪消滅<p>為男女、兄弟、眷屬解冤釋結<p>為男女，作兄弟，眷屬和諧莫鬥爭。夫婦一言難可盡，各於言下悟無生。仁師解雪，洗滌根塵。<p>男女、兄弟、夫婦冤業罪消滅<p>為奴婢、盜賊解冤釋結<p>為盜賊，作奴婢，此等愚迷不丈夫。悔過前非隳業網，潭澄水現月輪孤。仁師指示，提出幽都。<p>奴婢、盜賊、六類冤業罪消滅<p>普懺罪菩薩摩訶薩大略區分十八般，考窮元在一毫端。廟堂豪傑須當勉，草鹵凡庸切好看。妙理雖云超六度，深冤宜在運三檀。儻逄平等相忘處，天上人間各自安。<p>（阿閦佛咒<#sp>摧罪障咒<#sp>解冤結咒）<p>下座<#sp>迴向<p>第三時入壇<#sp>（啟請）<p>（舉）楞嚴海會佛菩薩<p>大眾志誠心，同誦歎佛偈：一切諸導師，普現於十方。汝觀牟尼尊，所作甚希有。佛身不在內，亦不在於外。神力故顯現，導師法如是。<p>（舉）楞嚴海會佛菩薩<#sp>（儀至）隨口應和<p>警策道場清淨眾<#sp>（至）永不復退轉三回警策事無他，意在人人會也麼？三觀澄明都在我，六根清淨悉同科。根塵縛脫何思慮，生死空花總是訛，鏡上看來心自見，何勞馳騁動干戈？<p>（舉）信禮解冤結菩薩<p>第二、讚禮聖賢<p>一心皈命禮<#sp>（儀至）光臨法會四心圓備喜圓成，三觀澄明轉更精。五濁界中乘一念，十方境上度尋聲。塵塵應現機緣熟，處處光明路坦平。地位階差皆展演，返觀何處不崢嶸？<p>（加持誦禮拜真言<#sp>（至）召請真言）<p>信禮海會佛菩薩<#sp>（儀至）受請供養<p>願共諸眾生，一心頭面禮。<p>上來禮請楞嚴會上，第三時中諸大菩薩，已沐雲臨道場。伏願天眼遙見，慧耳遙聞，他心遙知，神通遠鑒，以大願力，起無緣慈，憐憫有情，哀受我請，慈悲護念，降臨道場，證盟此齋，充遍法界。願此善力，廣大無邊，猶若虛空，具諸功德。奉請已，一心歸命常住三寶。<p>惟願慈悲常攝受再三讚禮盡披誠，末後慇勤事鼎精。自己靈光常不昧，何勞諸聖愈佳名。菩薩妙道從茲入，彼我圓融患不成。展事投誠君薦取，除根伐樹勿入情。<p>第三時陞座<#sp>（字母）<p>南無《大佛頂首楞嚴經》<#sp>解結海會佛菩薩<p>三觀修行儀宣演<#sp>《大佛頂首楞嚴經》<p>修泯相，及澄神，起幻消塵絕怠心。止靜慮門還會否？楞嚴圓覺少知音。雖然如是，師為標名。解結除冤樂有餘，勤修觀行為祛除。靈編舉處分三種，正眼看來本一如。句裏藏機須薦取，定中發慧自相隨。到頭展縮皆由我，在則人兮亡則書。<p>（加持菩薩解結真言<#sp>六字最上心咒）<p>四無量心儀當演<#sp>《大佛頂首楞嚴經》<p>發喜捨，起慈心，與樂興安節等平。拔盡苦源休歇去，巖前虎嘯兩三聲。眾皆側耳，請為敷陳。清淨慈悲喜捨心，無窮無盡去來今。慈同彌勒源流遠，悲若觀音行願深。定慧圓明須適悅，冤親平等任昇沉。希顏慕藺勤精進，佇看優遊功德林。<p>（加持佛頂無能勝陀羅尼）<p>依位漸修儀宣演<p>九年面壁絕輕搖，立雪齊腰道最高。不動住心成佛果，丹青巧筆固難描。四果之位，請為宣昭。粗中之細細中粗，萬行因花次第敷。每以三賢為入劫，常將十信作凡夫。看來位位成前後，悟去塵塵絕有無。更道忘心便頓證，等觀元是一毗盧。<p>（加持菩薩能令冤家為害不成真言）<p>忘心頓證儀宣演<#sp>《大佛頂首楞嚴經》<p>捨萬緣，絕一語，道存目擊忘心所。冤家對面不相干，一念不生超次補。仁師朗宣，眾皆瞻睹。忘心頓證豈相淹？不在多多為解粘。圓覺妙門真簡要，楞嚴大定絕廉纖。慈風扇處三根普，法雨傾時四海霑。三世如來關捩子，為君拈出莫勞謙。<p>（加持無盡降伏冤家真言<#sp>下位登壇解結）<p>根塵解結儀宣演<#sp>《大佛頂首楞嚴經》<p>六類紛紛亂似麻，猶如病眼看空花。忽然八面清風起，吹向靈山佛會家。法師宣演，掃蕩纖瑕。<p>解冤結菩薩摩訶薩<p>修行佈施波羅蜜，以解負財之結。<p>欲佈施，莫貪財，客主舟沉採不回。放下害人之此物，山河大地雪皚皚。負財之結，師為除埃。<p>修行持戒波羅蜜，以解負命之結。<p>負命結，戒傷生，昔日闍梨奉世尊。祇恐冤家來索命，自身日割肉三斤。請師宣演，大眾願聞。<p>修行忍辱波羅蜜，以解負心之結。<p>意根起，默處生，西天三藏具他心。國師打碎疑團子，踏破葫蘆摘斷琴。掌壇宣教，解散緣因。<p>修行精進波羅蜜，以解負力之結。<p>身負力，體疲癃，頷破蹄穿何日終？負水濟魚功行滿，象王回顧落花紅。負力之結，師為開宏。<p>修行禪定波羅蜜，以解負鞭撻之結。<p>負鞭笞，無邊量，解脫門中求趣向。去問德山恁麼禪，入門先打三十棒。鞭撻冤家，請師題唱。<p>修行智慧波羅蜜，以解呵罵之結。<p>呵罵結，不較多，聞名尊者字阿難。一言之下超三果，得證楞嚴第二科。呵罵之結，其意云何？<p>普懺罪菩薩摩訶薩六度修行為對治，直須精進勿遲疑。根塵深結知何日？彼我相忘在此時。菩薩已蒙垂愍念，眾生更在力行持。等將法界俱迴向，是處歡悰也大奇。<p>（加持救濟一切眾生真言）<p>事法供養儀當演<#sp>《大佛頂首楞嚴經》<p>楞嚴會上表精虔，海篆花雲慧炬然。性水蘋婆呈供養，五般奉獻法王前。事法供養，師為莊嚴。妙供敷陳理事兼，沉檀鼻觀悟香嚴。銀釭祖焰神光續，金色優曇古佛拈。性水碧波澄海印，蘋婆丹果味甘甜。慇勤奉獻牟尼座，沙界均蒙法雨霑。<p>法供養菩薩<p>（加持行五供養真言）<p>（迴向）<p>禮別<#sp>（依儀）晝夜精勤廣建修，收因結果已云休。聖人豈離方州部？凡輩徒嗟風馬牛。既沐光臨深有賴，更祈再會詎無由？雖知一月千江水，無去無來處處周。<p>（加持奉送真言<#sp>發遣鬼神真言）
。
<juan>楞嚴解冤釋結道場密教卷上<p>教誡貪愛冤心識是誰？瞿曇直截為拈提。昏昏自蔽無休日，往往難逃不盡時。衣裹靈珠貧自苦，宅埋寶藏轉成癡。悲心特與揮標指，月在長天水在池。<p>次序<#sp>（下）香飄一線入伽藍，接足慇勤覓指南。賓主序分容剎海，君臣道合仰優曇。龍蟠虎踞安禪定，象往獅來作對談。一大因緣殊勝事，前三三與後三三。<p>合用<#sp>（下）本自元常一主翁，情生償債走西東。阿難遭問心隨境，大覺垂慈業已空。綰疊六成埋有相，掣開三世了真容。佛前佛後沉冤類，跳出龍門一點紅。<p>安置尊像<#sp>（下）三寶巍巍住世間，名空即色化人天。頂中螺髻青山翠，面上真人赤肉團。隱果現因含法界，示權歸實應機玄。聖凡一體香雲屋，指出冤家入笑顏。<p>道場元由<#sp>（下）楞嚴勝會啟壇場，密咒清泉甘露漿。安息飛煙雲霧捲，蘭膏發焰慧燈光。緇儒濟濟皆嚴潔，賢聖巍巍盡讚揚。法雨滿空甘露灑，道場何處不清涼？<p>加持誦摩利支天菩薩神咒<#sp>（至）安息香真言拙具羅香今奉獻，苾蒭依教誦真言。非煙非火亦非空，自然證入圓通理。<p>唵（引）。摩利支。阿吠捨野。阿吠捨野。摩曩摩曩。劍波劍波。劍波波野。劍波波野。鉢怛羅。誐哩怛曩。怛曩吽。摩利支。娑婆訶。<p>唵（引）。摩利支吽。薩哩嚩。尾近南。拏蹉那耶。薩訶。<p>誦般若心經<#sp>咒油真言清光妙湛真奇絕，美味馨香世所希。治庖繼晷兩相從，密語加持願成就。<p>唵（引）。即哩目。即哩目。薩婆賀。<p>咒燈真言<p>唵（引）。❥。（止）<p>大悲咒<#sp>咒水真言真空性水常流注，遍入人間自在流。我今馳獻舉方諸，清淨本然周沙界。<p>唵（引）。摩利支。❥吒。娑婆訶。<p>唵（引）。伽伽那。健闍婆盧。吉帝。娑婆訶。<p>南無喝羅怛那。多羅夜耶。那麼阿迦捨。揭婆耶。菩提薩埵耶。摩訶薩埵耶。摩訶迦盧尼迦耶。怛癙他。毗麼利。摩訶毗摩利。郁摩訶。郁摩利。休麼利。摩訶休麼利。薩婆利。摩訶薩婆梨。只利弟。娑婆訶。<p>咒壇中諸供養真言壇中所有無邊量，注意投誠奉聖賢。唯憂垢濁未蠲除，故誦真言將供養。<p>南無窣堵帝。羯吒羯吒。未吒求吒。訖抑虛拏。訖抑虛拏。畔闍畔闍。南無窣堵帝。鶻虛陀羅。婆遮尼曳。娑訶阿步多。毗頭摩訶乞叉。麼質曷羅嚩。娑麼伽睹。麼訶邪。麼訶悉都。達廁日曩。波羅俱波耶寐。句嚕句嚕。主嚕主嚕。慕嚧慕嚧。納慕納慕。娑婆訶。<p>唵（引）。摩利支。娑婆訶。<p>諸部因緣諸咒<p>入壇<#sp>（下）<p>淨三業真言身三口四常紛擾，意根不善愈昏霾。我今持誦妙伽陀，一切眾生獲清淨。<p>唵（引）。娑嚩婆嚩秫度。薩羅嚩。達哩麼。娑嚩秫度憾。<p>燒香真言五分法身雖具足，旃檀沉水亦難思。理由事顯去來今，一念之中總芬馥。<p>唵（引）。摩利支。度波。鉢羅帝蹉。娑婆訶。（止）<p>擁護三業百字真言無量劫來纏垢染，皆由身口意紛紛。今將百字妙伽陀，擁護願成功德聚。<p>唵（引）。嚩羅薩怛嚩。三摩野。摩努播羅野。嚩羅薩。薩怛嚩。怛吠努波底。瑟吒涅哩蒭。彌婆嚩。酥都瑟喻彌婆嚩。阿努羅訖睹。彌婆嚩。酥布瑟俞彌婆嚩。薩哩嚩。悉❥彌。婆羅野蹉。薩哩嚩。羯哩麼酥左彌。即多室哩焰。俱嚕吽。賀賀賀賀斛。婆誐鑁。薩哩嚩。但他蘗多。嚩羅薩埵。摩彌捫左。嚩日里婆嚩。摩賀三摩耶。薩埵嚩惡。（止）<p>入壇真言嚴整威儀陳佛事，曼努羅會恣經行。陀羅尼力賜加持，步步牛王無卒暴。<p>唵（引）。彌補羅。鉢頭摩。慕伽跛羅。蹉羅跛羅。彌暴捨睹。矩羅矩羅。娑婆訶。（止）<p>別界真言土石諸山雖穢惡，邪魔外道互矜持。我今結界遍莊嚴，同住如來平等會。<p>唵（引）。阿密❥多。尾路枳❥。薩婆僧羅乞灑尼。阿揭灑尼。吽吽。❥吒。❥吒。娑婆訶。（止）<p>散花真言青紅雜糅尤芬馥，散於佛上遍莊嚴。願今依報廣無邊，一切塵中常自在。<p>唵（引）。跛折路。婆婆耶夜。娑婆訶。（止）<p>入壇參佛樂音樹下悟重玄，普運慈心覆大千。直使三生冤歇滅，不令六類債纏綿。靈根穎脫曾無累，密咒宣陳自有緣。今日投誠希鑒照，願垂慈愍副傾虔。<p>普禮啟白真言菩薩解結神通廣，一月千江應懇祈。我今啟白表虔誠，惟願大悲垂降格。<p>唵（引）。鉢頭摩步惹。摩訶播捨陀羅尼。謾怛羅耶弭。㫊暮伽。嚩羅耶。步嚕步嚕。嚩薩嚩。❥嚕❥魯吽。<p>請座真言秘密難思惟此印，我今合掌誦真言。真言心印舉揚時，遍請聖人來赴會。<p>唵（引）。嚩羅娜。鉢頭迷。虎❥。<p>警策道場清淨眾，各各當至心。至心勤歸依，至心勤禮拜，大聖大慈悲，解冤結菩薩。菩薩大慈悲，能拔眾生苦；菩薩大慈悲，能解眾生冤。彼我悉圓融，冤親總平等。解結無垢染，災害永不生。成就涅槃心，發明便解脫。圓滿諸功德，清淨大總持。智慧為導師，彈指超無學。今日已往去，永不復退轉。（三說）<p>啟請<p>一心歸命禮，樂音樹下，無憂城中，光明普照於大千，身量遍周於法界。塵塵無礙，溥解諸冤；法法圓融，頓消諸業。天光湧出，軒昂而挺彩騰光；寶手齊敷，劍戟而解冤釋結。威神自在，變通不減於摩利支天；妙用圓明，贊助常依於釋迦文佛。應普光菩薩，解百生而演說於伽陀；為懷州沙彌，在一念而理還於阿堵。舉五輪指，分明照見夜叉形；擁百衲衣，顯現權為比丘相。總如來之所說，實菩薩之能成。群生稽首於今時，正覺同成於此日。願垂哀憫，俯察凡庸，今日今時，光臨法會。樂音樹下樂無憂，溥照光明盡遍周。解去諸冤須無礙，頓超累劫豈無酬？威神自在功難測，妙用縱橫道可求。妙覺妙明明妙處，大千沙界一浮漚。<p>警覺諸佛出定真言不動妙嚴為大定，必須警覺誓傾虔。佛三摩地暫令安，剎剎塵塵同出現。<p>唵（引）。嚩羅底。瑟吒吽。<p>阿演都。薩嚩吠。部嚩迺迦。薩羅鉢羅拏。彌多捨叉羅。迦芻羅。摩娑乞叉得。訖哩哆難馱。娑嚩娑嚩。娑嚩演步。母難陀婆嚩。娑婆訶。<p>禮請真言眾聖雖云不請友，五輪投地表精專。願如慈母覆嬰兒，未舉頭時來降格。<p>唵（引）。欠嚩羅馱都。唵阿彌❥。哆嚩隸。嚩羅嚩羅。鉢羅嚩羅。尾秫帝。吽吽。❥吒。❥吒。娑婆訶。（止）<p>結印誦蓮華捧足真言優鉢羅花常捧足，人間天上恣經行。芬芳菡萏妙莊嚴，煩惱淤泥無染污。<p>唵。（以袈娑角覆之）吽。迦麼羅。娑婆訶。<p>淨輪座真言法空寂寂登王座，無邊剎海不能容。我今三萬六千俱，一點塵中觀自在。<p>唵（引）。紹知伽陀。吽泮。<p>如來請座真言而恒處此菩提座，不妨化度遍塵沙。我今稽首願跏趺，頓入慈心大三昧。<p>唵（引）。迦摩羅。娑婆訶。<p>禮拜真言烏瑟尼沙無見頂，輒將投地奉如來。願令我慢肉山摧，微妙伽陀更宣演。<p>唵（引）。薩嚩俁拏。跢羅拏。多始嚕。畔陀曩耶。那麼塞迦盧弭。履睹履尼。娑婆訶。<p>懸幡真言羅紈繒彩新裁綴，奉事猶如五體舒。風中無定任飄揚，仁者之心元不動。<p>唵（引）。弭枳怛羅。慕伽嚩。塞怛羅。那娜楞誐彌。戍馱野。枳尼枳尼吽。（止）<p>天曹部眾真言欲界色界無色界，四禪無想與空居。願開方便下雲衢，溥為檀那圓勝事。<p>南無三滿多。沒馱喃。唵。薩嚩你嚩多南。伊呬伊呬。阿你底也。素麼伴佐諾叉。怛羅攞。護計都。那嚩捺捨尾。嚩那阿瑟吒尾。孕捨底喃。婆哩吠。摘枳吽。娑婆訶。<p>周天列宿真言<p>南無三滿多。沒馱喃。阿鉢羅底。賀多捨。薩娜喃。怛姪他。唵。佉佉呬。佉呬。吽吽。入嚩羅。入嚩羅。鉢羅入縛羅。鉢羅入縛羅。底瑟吒。底瑟吒。瑟枳哩。瑟枳哩。娑溥吒。娑溥吒。扇底迦室哩曳。薩訶。菩薩慈悲願力深，逍遙變化自由身。紅塵堆裏常清淨，白業情中度苦輪。相好端嚴如海量，神通妙用若天真。人人返本回光照，那個親疏辨主賓。<p>地水二司真言普請焰魔諸部眾，地水二界眾靈祗。願聞密語警心通，同赴今時清淨會。<p>南無三滿多。沒馱喃。唵。薩羅琰魔羅。羅左耶。部即多。伊呬伊呬。娑婆訶。<p>南無三滿多。沒馱喃。唵。惹摩隸。哆哩哆哩吽。娑婆訶。<p>普召集真言<p>南無。步步哩。迦多哩。怛他誐多耶。<p>唵（引）。薩嚩薜荔多。誐羅沙耶。伊呬伊呬。薩訶。（止）<p>供養諸佛飲食真言純陀供獻雖精細，香積尤誇愈更深。三十二相妙希奇，福德因緣成上味。<p>唵（引）。摩利支。婆訖旦。鉢底蹉。娑婆訶。<p>獻鬼神食真言肅陳曠野鬼神眾，長令一粒遍微塵。更希宣演妙伽陀，蠢動含靈成正覺。<p>唵（引）。佉佉。佉呬佉呬。誐哩恨曩。誐哩恨曩。薩哩嚩。部帝迦未陵。娑訶。<p>施面然鬼王食咒<p>南無薩嚩怛他揭多耶。阿嚩魯只帝。<p>行甘露水真言<p>唵（引）。婆羅婆羅。三婆羅。三婆羅。虎吽。<p>南無婆伽婆帝。蘇羅波耶。怛他揭多耶。羅喝帝。三藐三沒馱耶。怛姪多。唵。素魯素魯。皤羅素魯。皤羅素魯。薩婆訶。<p>普供養真言<p>唵（引）。誐誐曩。三婆嚩。韈日羅吽。（止）<p>迴向<p>陞座<p>字母真言無量總持王具足，一一皆從字母生。善知眾藝舉揚時，天上人間皆信仰。<p>阿多波者那。邏拖婆叉娑。嚩多也瑟吒。迦娑摩伽陀。社鎖拖。奢伽吒。娑多壤。曷羅多波車。娑摩訶婆縒。伽吒拏。娑頗娑迦也。娑室者吒多。啟迪菩薩大行時，三賢十地絕思議。欲明裴相真方便，須問圭峰老古錐。克念三心祈顯煥，堅舒五誓力行持。豁然雲散蟾輪現，萬古神光說向誰？<p>發菩提心真言<#sp>金剛披甲真言悲智願為三體性，十方諸佛總歸依。五弘誓願恣幽深，無漏果因成正覺。<p>唵（引）。目地即多。母答波那耶銘。<p>堅固菩提心真言<p>唵（引）。即多鉢羅帝。吠能迦魯彌。<p>一切如來心真言三世十方諸佛海，一心平等遍莊嚴。慈悲喜捨廣無涯，密語宣時總明顯。<p>唵（引）。薩嚩怛他誐多。波帝鉢羅。嚩羅尾誐。多婆曳。捨麼野。薩嚩銘。婆耶嚩底。薩嚩婆❥毗藥。娑嚩娑底。婆嚩睹。母❥母❥。尾母❥。左羅❥。婆野尾誐帝。波野賀羅尼。冒地冒地。冒馱耶。冒馱曳。沒地哩。沒地哩。薩嚩怛他蘗多。訖哩乃耶。尾瑟❥。娑婆訶。<p>諸佛心印真言<p>唵（引）。嚩羅嚩底。嚩日羅鉢羅底。瑟恥帝秫帝。薩嚩怛他誐多。母捺羅。地瑟吒喃。地瑟恥帝。薩訶。<p>一切如來金剛披甲真言<p>唵（引）。母❥母❥。母❥嚩隸阿鼻詵。左睹❥。薩嚩怛他蘗多。薩嚩尾你也。鼻晒計。摩訶嚩日羅。迦嚩左。母捺羅。母捺羅帶。娑嚩怛他蘗多。訖哩乃耶。地瑟恥多。嚩日羅。薩婆訶。（止）三心克備道芬芳，五願堅持愈更光。智向覺天為日月，悲於苦海作舟航。先明本性歸真宅，轉化群生達故鄉。若要更知君子行，先人後己也何妨？<p>一切如來心中心真言<#sp>（至）隨心咒世出世間總超越，由來未定上頭關。今持清淨妙伽陀，百千日月同時現。<p>唵（引）。尾麼哩惹野。嚩❥阿蜜哩。帝啼吽吽。❥吒❥吒。薩嚩訶。<p>唵（引）。跋羅跋羅。三跋羅。三跋羅。印捺哩也。尾秫馱寧。吽吽。魯左梨。娑婆訶。<p>一切如來灌頂真言<p>唵（引）。阿彌哩多。嚩隸嚩羅嚩羅。鉢羅嚩羅。尾秫帝。吽吽。❥吒❥吒。薩婆訶。<p>解百生冤家陀羅尼<p>唵（引）。諾賀諾賀。薩嚩納瑟吒。鉢羅納瑟吒。怛羅南。娑婆訶。善惡猶同誰與何？堪嗟人世少禪那。開顏祇在養時有，掣肘元從害處多。萬種千端能坐斷，十方三際自消磨。如其一念隨他轉，永劫無由出愛河。<p>摩利支天大三寶真言住持同體分多種，摩利支天再舉揚。翻邪得戒兩圓融，三十六神同擁護。<p>唵（引）。播那訖羅摩細。波羅紇羅摩細。烏那野摩細嚩。那摩細。迺羅摩細。按多哩馱南摩細。薩婆訶。怛姪他。陀❥酥迦隸。母隸三摩。母裡馱。致羅乞叉❥。薩哩嚩。婆曳數。娑婆訶。<p>唵（引）。晚多隸。嚩那隸。嚩羅隸。嚩羅賀目契。薩哩嚩。努瑟吒曩。滿馱娑婆訶。<p>摩利支菩薩決定成就真言<p>南無薩嚩沒馱冒地。薩怛吠毗藥。怛你也他。阿隸酥迦隸。母隸三麼母哩馱致。羅乞叉。羅乞叉❥。薩哩嚩。婆曳毗藥。娑婆訶。<p>唵（引）。嚩羅隸。縛那哩。嚩羅賀。契薩裡。縛努瑟吒。滿馱滿馱。娑婆訶。<p>唵（引）。阿哩迦摩細。娑嚩訶。<p>唵（引）。摩哩迦摩細。娑婆訶。<p>唵（引）。按多哩。馱摩細。娑婆訶。<p>唵（引）。帝祖摩細。娑婆訶。<p>唵（引）。烏那耶摩細。娑婆訶。<p>唵（引）。虞羅摩摩細。娑婆訶。<p>唵（引）。嚩曩摩細。娑婆訶。<p>唵（引）。支嚩羅摩細。娑婆訶。<p>唵（引）。摩利支。那羅摩細。薩婆訶。（止）恩中冤結火炎炎，不顧衣珠自解粘。每以篇章矜識達，常將望族恃威嚴。誇豪傲物多殘害，倚勢凌人弗退謙。今日道場須指出，勸君宜把信香添。<p>摩利支禁冤兵真言冤兵逆寇難勍敵，舉刃揮戈恣擾攘。願將咒禁廣宣揚，盡展降旗各回去。<p>唵（引）。晚多隸。嚩那隸。嚩羅嚩羅。賀目契。薩哩嚩努。瑟吒哩。布瑟你焰。娑怛婆耶。吽❥吒。娑婆訶。<p>唵（引）。晚多隸。嚩那隸。縛羅隸。嚩羅賀目契。吽。阿母劍。摩羅野。吽❥吒。娑婆訶。<p>隱身神力真言<p>唵（引）。摩利支。按多里。馱南摩細。娑婆訶。<p>唵（引）。按多里。馱摩細。薩婆訶。<p>遇大難想菩薩結其衣角真言一切有情罹大難，結其衣角願哀憐。神通無量妙難思，般若光中皆自在。<p>南無羅怛那。怛羅夜耶。南無摩利支。你嚩多也。賀裡那耶摩。嚩裡多也。沙也弭。怛姪他。唵。挽帝羅。挽多隸。嚩那裡。嚩羅賀目契。薩裡嚩。努瑟吒。鉢羅努瑟吒。南目欠。滿多弭。薩婆訶。區區來向母胎中，致害何曾念凱風？菩薩化身臨彼岸，夜叉隨手立長空。三生冤債當時斷，千軸靈文逐處通。今日相忘須解結，優曇花發雨濛濛。<p>諸難不侵真言刀兵疾疫遭饑饉，水火風難大三災。其中不動一毫毛，我國晏然咸自在。<p>唵（引）。摩利支。禰嚩多也。怛你也他。唵。含引挽多隸。挽多隸。嚩羅隸。嚩羅賀目契。薩裡嚩。努瑟吒南。誐羅新。滿多彌。薩婆訶。<p>佛頂心蓮花手自在心王真言<p>南無曷羅怛那。多羅夜野。南無阿利耶。跋盧吉帝。攝伐羅耶。菩提薩埵婆耶。摩訶薩埵婆耶。摩訶迦盧尼迦耶。怛姪他。阿跛陀。阿跛陀。跋利跋帝。堙呬堙呬。鉢羅摩輸馱。菩跢耶。唵。薩婆斫芻伽耶。陀羅尼。因地利耶。怛姪他。婆盧吉帝。什伐羅耶。薩婆咄瑟吒。嗚賀耶彌。娑婆訶。<p>唵（引）。諾賀諾賀。薩嚩納瑟吒。鉢羅納瑟吒。怛羅喃。薩婆訶。<p>唵（引）。三多羅。伽多娑婆訶。世上多多有萬般，而今拈出豈相謾？劉王入院情何重？居約迎官事可看。忽遇王真心膽顫，若言成益骨毛寒。倘能彼彼無相累，業海波濤一念乾。<p>虛空藏菩薩離冤憎會神咒冤憎會若常纏繞，步步何曾得自由？胸中一念悉相忘，密語加持轉光顯。<p>阿彌羅闍鞞。唅蒲沙闍鞞。他婆那闍鞞。唻差三弭。❥吒羅。闍師悉❥那。類鞞世羅迦尼呼。麻摩訶。迦嚕尼迦。娑婆訶。<p>虛空藏菩薩隨願成就咒<p>多姪他。阿密利❥。阿密利❥。遮羅遮羅。毗遮羅。羶遮羅。迦嘍尼迦。阿羅波羅。訶羅末羅。毗伽陀利。摩摩佉。蒲闍末那。迦嘍尼迦。真多末利。逋羅夜。迦嘍尼迦。娑婆貰迷。薩他波也。阿闍若。陀羅薩婆鉗。喉嘍帝。毗毗迦鉗。地利煞吒。毗比迦鉗。迦嚕尼迦。脯利夜垢。摩摩薩。迦賜夜。阿貰夜。薩婆鉢達捨。阿舒迦帝。娑婆訶。<p>唵（引）。諾賀諾賀。薩嚩納瑟吒。鉢羅納瑟吒。怛羅南。娑婆訶。（止）<p>香供養真言宴會清齋燒沉水，意消無遍獲圓通。舉揚切忌涉廉纖，不是非空亦非火。<p>唵（引）。摩利支。度半。鉢羅底蹉。娑婆訶。<p>花供養真言靈山會上佛親舉，迦葉微微笑臉開。一人傳去一人來，美艷清香愈芬馥。<p>唵（引）。摩利支。補瑟半。鉢羅底蹉。薩婆訶。<p>燈供養真言大光明藏俱拈出，不離如今一盞燈。輝天照地永無窮，成就菩提真實慧。<p>唵（引）。摩利支。你伴。鉢羅底蹉。薩婆訶。<p>塗供養真言性水本來無障礙，真空流注遍塵沙。鉢中聊以作塗香，淨智莊嚴功德聚。<p>唵（引）。摩利支。獻馱。鉢羅底蹉。薩婆訶。<p>果供養真言柤梨橘柚雖堪口，嚼破酸甜各自知。更加紅熟愈馨香，成就菩提無澀苦。<p>唵（引）。摩利支。未憐。鉢羅底蹉。薩婆訶。<p>普供養真言香花燈水蘋婆果，敬奉楞嚴自在王。惟希納受鑒丹衷，滿我檀那廣大願。<p>唵（引）。摩利支。誐誐那。鉢羅底蹉。薩婆訶。
。
<juan>楞嚴解冤釋結道場密教卷中<p>入壇歎佛道場清淨眾，各各當至心。至心勤歸依，至心勤禮拜，大聖大慈悲，解冤結菩薩。菩薩大慈悲，能解根塵結；菩薩大慈悲，能除生死罪。六類悉蠲除，六根常清淨。負心修忍辱，瞋恨不能加。負命息冤讎，屍羅轉清淨。負財與佈施，負力毗梨耶。呵罵惡聲除，智慧尤光顯。鞭撻不相續，禪定力加持。種種俱對治，六類皆消滅。具足波羅蜜，無量總持門。進趣各修行，圓明於種智。今日已往去，永不復退轉。<p>信禮解冤結菩薩<p>讚禮上聖<p>一心歸命禮，眾生慈父，佛頂心王。陀羅尼力普光明，婆伽婆心悉圓滿。解三生之宿業，毒氣消除；滅六類之冤家，靈根寂靜。向罽賓陀國巡門，而救療疾疫之災殃；於波羅奈城誦咒，而增長期頤之壽考。神通廣大，願力崇高。天龍八部總歸依，世界十方盡迴向。常光照耀，妙用維持。廣將成佛之法門，普展利生之方便。願垂哀憫，俯察凡庸，今日今時，光臨法會，（和）受請供養。眾生慈父佛心王，剎剎塵塵豈覆藏？無量總持親自演，百千三昧放毫光。三生宿業從茲滅，六類冤家便可忘。識取本來真面目，風從花裏過來香。<p>諸佛出定真言<#sp>禮請真言遍界遍空無隱覆，何須警覺起那伽？密言舉處正玄微，法性海中齊出現。<p>唵（引）。三昧耶。薩埵唵。唵（引）。羅縛嚕底。瑟吒吽。<p>唵（引）。欠嚩囉馱都。四眾歸依至意深，再三撈漉始知音。人人自有昭昭在，佛佛何須遠遠尋？凡聖悟來元是我，古今無異一真心。會中倘若知斯旨，不在忉忉費古今。<p>第二時陞座<p>四十二字母真言稽首光明大佛頂，如來萬行首楞嚴。光中化佛演微言，誦念普令祛夙業。<p>摩訶佛陀。烏瑟膩沙。多他阿伽度。俱醯耶❥都。般帝般帝。毗勃陀地。瑟吒阿羅陀。娑婆菩提薩埵。遮利捨那。娑訶娑羅。首楞嚴。摩訶修多羅。（止）枝末根源品類多，俱生俱滅總包羅。時時震動寒如瘧，念念遷流急似梭。煩惱魔軍應壞散，菩提覺樹自婆娑。楞嚴禪髓稱奇絕，覿面相呈會也麼？<p>如來頂相咒諦想自他俱不見，水中醎味最幽玄。等持菩薩豈難量？密語宣時宜薦取。<p>南無。薩嚩怛他揭帝。阿囉訶❥。三藐三菩提❥。跢姪他。輸達尼。薩婆達麼。毗輸。薩婆薩婆。毗輸達尼。輸提毗輸提。娑婆達麼毗輸提。娑婆訶。<p>如來眼相咒<p>唵（引）。釋雞三麼曳。騷咩。娑婆訶。<p>解冤結真言<p>唵（引）。三哆羅。佉多。薩婆訶。異口同音告阿難，根塵縛脫互摧殘。十方共聽慈風軟，萬劫同誇業海乾。興福拈時珠燦燦，世尊演處玉珊珊。安公錯句真消息，掃蕩煙塵法界寬。<p>首楞嚴心印咒<#sp>（至）解冤結咒無上楞嚴真實性，遍虛空界悉包容。一心持誦妙難思，六類冤家總消滅。<p>怛你也他。唵（引）。阿曩邐。阿曩邐。尾捨弟。尾捨弟。吠哩野。吠哩野。嚩日囉。馱賀囉。滿馱滿馱。解結解結解冤結，解得百生冤債滅。冤家債主盡消除，相逢相遇皆歡悅。<p>曩謨僧禁吒。護禁吒。吾今為汝解金吒。終不與汝結金吒。唵。強中強。吉中吉。麼訶提中與提律。一切冤家離汝身。摩訶般若波羅蜜。唵。三陀囉伽哆。娑婆訶。唵。遏阿暗惡。<p>唵（引）。諾賀諾賀。娑嚩納瑟吒。鉢囉納瑟吒。怛囉喃。娑婆訶。迷真逐妄兩俱非，窮子伶侽弗見歸。護法呵空心豁達，掌珠雙破悟玄微。昔年深密雖宣演，今日楞嚴愈發揮。偈頌長行皆指出，拈來不離目前機。<p>首楞嚴心印咒無上楞嚴真實性，遍虛空界悉包羅。一心持誦妙難思，六類冤家總消滅。<p>怛你也他。唵（引）。阿曩邐。阿曩邐。尾舍弟。尾舍弟。吠哩野。吠哩野。嚩日囉。馱賀囉。滿馱滿馱。❥❥日囉。播抳吽。癹吒吽。納嚕吽癹。娑婆訶。解結解結解冤結，解了百生冤債滅。冤家債主兩相忘，相逢相遇皆歡悅。<p>南無僧禁吒。護禁吒。吾今為汝解金吒。終不為汝結金吒。唵。強中強。吉中吉。摩訶提中有殊唎。一切冤家離了身。摩訶般若波羅蜜。唵（引）。三陀囉伽陀。娑婆訶。唵（引）。遏阿暗惡。<p>唵（引）。諾賀諾賀。薩嚩納瑟吒。波囉納瑟吒。怛囉喃。娑婆訶。<p>南無解冤結菩薩陀羅微細最難知，真妄如何說向伊。種子含藏無失沒，現行發用又支離。瀑流滾滾奚能止？幻法重重豈可推？彈指若超無學地，自然光透兩條眉。<p>加持首楞嚴心印咒<#sp>（至）解結神咒無上楞嚴真實性，遍空遍界悉包含。一心持誦妙難思，六類冤家總消滅。<p>怛你也他。唵。阿曩邐。阿曩邐。尾舍弟。尾舍弟。吠哩野。吠哩野。嚩日囉。馱賀囉。滿馱滿馱。❥嚩日囉。播抳吽。癹吒吽。納嚕雍癹吒。娑婆訶。<p>解冤結神咒解結解結解冤結，解了百生冤債滅。冤家債主兩相忘，相逢相遇皆歡悅。<p>南無僧禁吒。護禁吒。吾今為汝解金吒。終不與汝結金吒。唵。強中強。吉中吉。波羅會裏有殊律。一切冤家離了身。摩訶般若波羅蜜。唵（引）。三陀囉伽陀。娑婆訶。唵（引）。遏阿暗惡。<p>唵（引）。諾賀諾賀。薩嚩納瑟吒。鉢囉納瑟吒。怛囉那。娑婆訶。<p>南無解冤結菩薩祇夜伽陀恣舉揚，文詞精瑩玉鏘鏘。已聞法句超真際，更聽玄音悟大方。凡聖何曾分楚越？根塵爭得有膏肓？如來苦口親宣說，六解須知一也亡。<p>加持首楞嚴心印咒<#sp>（至）解冤結神咒無上楞嚴真實性，遍空遍界悉包含。一心持誦妙難思，六類冤家總消滅。<p>怛你也他。唵。阿曩邐。阿曩邐。尾舍弟。尾舍弟。吠哩野。吠哩野。嚩日囉馱。賀囉。滿馱滿馱。❥嚩日囉。播抳吽。癹吒吽。納嚕雍癹吒。娑婆訶。<p>解冤結神咒解結解結解冤結，解了百生冤債滅。冤家債主盡消除，相逢相遇皆歡悅。<p>南無僧禁吒。護禁吒。吾今為汝解金吒。終不為汝結金吒。唵。強中強。吉中吉。摩訶提中與提律。一切冤家離汝身。摩訶般若波羅蜜。唵。三陀羅。佉哆薩婆訶。唵。遏阿暗惡。<p>唵（引）。諾賀諾賀。娑嚩納瑟吒。鉢羅納瑟吒。怛囉喃。薩婆訶。攬几拈巾為發揮，廣長舌相轉璇璣。根中解去心尤妙，喻上看來語更微。興福以玄通佛意，阿難示跡啟天機。六窗杜絕獼猴睡，笑倒雲山老衲衣。<p>楞嚴心印咒<#sp>（至）解冤結真言無上楞嚴真實性，遍虛空界悉包容。一心持誦妙難思，六類冤家總消滅。<p>怛你也他。唵（引）。阿曩邐。阿曩邐。尾舍弟。尾舍弟。吠哩野。吠哩野。嚩日囉。馱賀囉。滿馱滿馱。❥嚩囉。播抳吽。癹吒吽。豽嚕雍癹吒。薩婆訶。解結解結解冤結，解了百生冤債滅。冤家債主盡消除，相逢相遇皆歡悅。<p>南無僧禁吒。護禁吒。吾今為汝解金吒。終不為汝結金吒。唵。強中強。吉中吉。摩訶提中與提律。一切冤家離汝身。摩訶般若波羅蜜。唵。三陀羅。佉哆薩婆訶。唵。遏阿暗惡。<p>唵。諾賀諾賀。薩嚩納瑟吒。鉢囉納瑟吒。怛羅喃。薩婆訶。於湛精明既不通，狂花亂發遍空中。根塵互遣亡纖翳，法喻重宣有異功。左右各牽迷至理，是非鋒起入凡籠。結心解處俱分散，焰焰金烏出海東。<p>楞嚴心印咒<#sp>（至）解冤結真言無上楞嚴真實性，遍虛空界悉包容。一心持誦妙難思，六類冤家總消滅。<p>怛你也他。唵（引）。阿曩邐。阿曩邐。尾舍弟。尾舍弟。吠哩野。吠哩野。嚩日囉。馱賀囉。滿馱滿馱。❥嚩日囉。播抳吽。癹吒吽。納嚕雍癹吒。薩婆訶。解結解結解冤結，解了百生冤債滅。冤家債主盡消除，相逢相遇皆歡悅。<p>南無僧禁吒。護禁吒。吾今為汝解金吒。終不為汝結金吒。唵。強中強。吉中吉。摩訶提中與提律。一切冤家離汝身。摩訶般若波羅蜜。唵。三陀羅。佉哆薩婆訶。唵。遏阿暗惡。<p>唵（引）。諾賀諾賀。娑嚩納瑟吒。鉢囉納瑟吒。怛囉喃。薩婆訶。一念初萌萬仞高，含藏八識自堅牢。豫且網內應難免，地藏珠中豈可逃？六類紛紛俱繫綴，四生浩浩共煎熬。奢摩他體能端的，彼此相忘入聖曹。<p>楞嚴心印咒<#sp>（至）解冤結真言無上楞嚴真實性，遍虛空界悉包容。一心持誦妙難思，六類冤家總消滅。<p>怛你也他。唵（引）。阿曩邐。阿曩邐。尾舍弟。尾舍弟。吠哩野。吠哩野。嚩日囉。馱賀囉。滿馱滿馱。❥嚩日囉。播抳吽。癹吒吽。納嚕雍癹吒。薩婆訶。解結解結解冤結，解了百生冤債滅。冤家債主盡消除，相逢相遇皆歡悅。<p>南無僧禁吒。護禁吒。吾今為汝解金吒。終不為汝結金吒。唵。強中強。吉中吉。摩訶提中與提律。一切冤家離汝身。摩訶般若波羅蜜。唵。三陀囉。佉哆娑婆訶。唵。遏阿暗惡。<p>唵（引）。諾賀諾賀。薩嚩納瑟吒。鉢囉納瑟吒。怛囉喃。薩婆訶。大略區分十八般，考窮元在一毫端。廟堂豪傑須當勉，草鹵凡庸切好看。妙理雖云超六度，深冤宜在運三檀。倘能平等相忘處，天上人間各自安。<p>東方阿閦滅罪真言無量眾生煩惱重，十三大罪愈難量。東方滅罪妙伽陀，持誦能令悉消滅。<p>南無。婆誐嚩帝。阿蒭毗。鼻捨耶。怛他蘗多耶。阿囉喝帝。三藐三沒馱耶。怛姪他。唵。誐誐❥。誐誐❥。嚕枳帝。嚕枳帝。多嚕遮帝。多嚕遮帝。鉢囉舍帝。鉢囉舍帝。頗鉢囉帝。頗鉢囉帝。賀多❥。賀多❥。鉢囉賀多❥。鉢囉賀多❥。娑哩嚩。羯囉訶。波囉布囉耶。阿屈蒭。毗捨耶都。娑婆訶。<p>摧罪障真言<p>唵（引）。嚩日囉。播抳尾。娑普吒耶。娑嚩阿婆耶。滿馱那❥。鉢囉目乞叉耶。娑嚩跛婆。誐帝毗藥。薩嚩娑怛喃。娑嚩怛哆誐多。嚩囉三摩耶吽。怛囉吒。<p>召罪障真言<p>唵（引）。娑嚩跛婆。羯哩灑拏尾。秫馱曩。三摩耶。跛遮囉吽惹。<p>普懺罪真言<p>唵（引）。薩嚩跛波悉普吒。那賀曩。嚩囉耶。娑婆訶。
。
<juan>楞嚴解冤釋結道場密教卷下<p>警策大眾道場清淨眾，各各當志心。志心勤歸依，志心勤禮拜，大聖大慈悲，解冤結菩薩。菩薩大慈悲，能滅眾生苦；菩薩大慈悲，能解根塵結。發明真實慧，三觀永澄明。頓悟於本源，漸修無量行。六度皆圓滿，超證寂滅門。彼我悉消忘，成就菩提道。利益廣無邊，普濟於一切。今日已往去，永不復退轉。三回警策事無他，意在人人會也麼？三觀澄明都在我，六根清淨悉同科。根塵縛脫何思慮？生死空花總是訛。鏡上看來心自見，何勞馳騁動干戈？<p>讚禮上聖<p>一心歸命禮，四心圓備，三觀澄明。智光常照於十方，慈力普加於五濁。常於災劫，救人而神用無虧；每念苦鄉，解結而佳名愈盛。本觀音之化現，為解結之權宜。修羅之瞋恨皆消，帝釋之冤讎已息。掌中捧出，座下歸依。漸修而展演，地位皆差；頓悟而發揮，心性無礙。六類解纏綿之業，三生除深重之冤。每將般若之淵源，普施菩提之妙道。願垂哀憫，俯察凡庸，今日今時，光臨法會，（和）受請供養。四心圓備喜圓成，三觀澄明轉更精。五濁界中乘一念，十方境上度尋聲。塵塵應現機緣熟，處處光明路坦平。地位階差皆展演，返觀何處不崢嶸？<p>禮拜真言<#sp>（至）召請真言五體長舒投地上，虔誠猶若太山崩。十方無礙本堂堂，合掌低頭無別禮。<p>唵（引）。娑嚩俁拏。波囉拏。跢始嚕。畔馱曩耶。那麼塞迦盧。彌履睹哩抳。娑婆訶。<p>唵（引）。娑嚩怛他誐多。地瑟吒。布禳咩伽。三敏怛囉。娑頗羅拏。三未耶吽。再三讚禮盡披誠，末復慇勤事鼎精。自己靈光常不昧，何勞諸聖愈佳名。菩薩妙道從茲入，彼我圓融患不成。展事投誠君薦取，除根伐樹勿入情。<p>三時陞座<p>加持三寶字母陀羅尼三身覺海圓明眾，此界他方大導師。願聞密語作加持，令此道場得成就。<p>南無囉怛那。怛囉野耶。南無娑哩嚩。沒馱冒地。薩怛嚩那。<p>稽首梵音三歸依<p>南無沒馱耶。南無達麼耶。南無僧伽耶。解結除冤樂有餘，勤修觀行為祛除。靈編舉處分三種，正眼看來本一如。句裏藏機須薦取，定中發慧自相隨。到頭展縮皆由我，在則人兮亡則書。<p>摩利支天菩薩解冤結真言心中繫綴真難解，菩薩慈悲演密言。我今持誦願哀憐，無量冤家悉歡喜。<p>南無囉怛那。怛囉夜耶。怛你也他。阿迦摩枲。麼迦摩枲。阿度摩枲。爾鉢囉。摩訶爾鉢囉。摩枲怛馱曩摩枲。麼爾野摩枲。南無窣都帝。囉乞叉。囉乞叉。❥婆嚩。薩怛嚩曩几。婆怛囉。娑嚩婆俞婆捺囉。吠毗藥。薩婆訶。<p>隨心陀羅尼<p>南無三滿多。沒馱喃。唵。摩哩爾野。薩婆訶。<p>摩利支心真言<p>唵（引）。縛羅隸。嚩那囉。嚩羅賀目契。薩哩嚩。奴瑟吒。滿馱滿馱。娑婆訶。<p>六字最上心真言<p>唵（引）。摩利支。娑婆訶。清淨慈悲喜捨心，無窮無盡去來今。慈同彌勒源流遠，悲若觀音行願深。定慧圓明須適悅，冤親平等任癉沉。希顏慕藺勤精進，佇看優遊功德林。<p>佛頂無能勝陀羅尼歸依佛頂無能勝，善住投誠七返除。九十九億佛宣揚，一心念通自明鏡。<p>南無婆誐嚩帝。怛囉路枳也。鉢囉底。尾始瑟吒耶。沒馱耶。婆伽筏帝。但你也他。唵。尾秫馱耶。娑麼娑麼。三滿哆。嚩婆娑。薩婆囉拏。誐帝誐賀曩。娑嚩婆嚩。尾秫睇。阿鼻詵。左都❥。摩素誐多。嚩囉左曩。阿密㗚哆。鼻曬罽。摩訶曼怛囉。波乃阿賀囉。阿賀囉阿。庾三馱囉。尾秫馱耶。尾秫馱耶。婆婆羯摩尾尾拏。佛摩拏。誐誐曩。尾秫睇。烏瑟尼沙尾惹耶。尾秫睇。娑訶娑囉。喝囉濕名。散祖你底。娑嚩怛哆誐陀。嚩嚧羯❥薩吒。婆囉密多。波利布囉抳。娑嚩怛他誐多。乞利馱耶。地瑟吒曩。地瑟恥多。摩訶母捺隸。嚩日囉迦耶。僧賀多曩。尾戌睇。娑嚩婆嚩拏。波耶突㗚羯底。波利秫底鉢囉底❥。嚩㗚多耶。阿欲秫睇。三摩耶。地瑟恥地。摩❥摩❥。摩訶摩❥。母❥母❥。尾母❥。麼地麼地。麼摩地。摩訶摩地。蘇摩帝怛闥多。部多俱胝。波利秫睇。尾娑普吒。沒姪秫睇。惹耶惹耶。尾惹耶。娑摩囉。娑摩囉。薩埵沒馱。地瑟恥多秫帝。嚩日囉蘗陛。嚩日覽。娑嚩都。摩麼薩嚩怛嚩。舍利藍。娑嚩娑埵喃難。者迦耶。波利秫帝。娑嚩誐帝。波利秫睇。娑嚩怛他蘗多。室者銘。三麼濕嚩。薩演都。薩嚩怛他蘗多。三摩濕嚩娑。地瑟恥帝。沒姪耶。沒姪耶。尾冒馱耶。尾冒馱耶。三滿多。波利秫睇。薩嚩怛他誐多。迄利馱耶。地瑟吒曩。地瑟恥多。摩訶母捺隸。娑婆訶。粗中之細細中粗，萬行因花次第敷。每以三賢為入劫，常將十信作凡夫。看來位位成前後，悟去塵塵絕有無。更道忘心便頓證，等觀元是一毗盧。<p>菩薩能令冤家為害不成真言縱汝萬端興利害，如刀斫水豈能傷？常令日月大天前，無量冤家奚不便？<p>唵（引）。摩利支。阿母劍。摩囉耶。吽叭吒。薩婆訶。<p>唵（引）。摩利支。左囉婆囉。左囉尸迦囉砮。誐彌你。阿母迦夢。左吒野。吽叭吒。娑婆訶。<p>唵（引）。摩利支吽。阿母劍。尾你吠沙野。吽叭吒。娑婆訶。忘心頓證豈相淹？不在多多為解粘。圓覺妙門真簡要，楞嚴大定絕廉纖。慈風扇處三根普，法雨傾時四海霑。三世如來關捩子，為君拈出莫勞謙。<p>虛空藏菩薩無盡降伏冤家真言一心不離那伽定，無量魔冤自倒戈。毒來慈受我分明，三世如來行此道。<p>阿㝹奈。阿鞞波囉闍。麼㝹叉夜。視奈奈闍奈。麼尼呵囉。阿奈夜。頗羅舊。阿揭婆你。婆藪毗奈夜藪。舍舍婆❥奈摩。摩麼頗馱麼。奈末兜梵毗。娑舍麼兜支䫂。奈枳利捨庵。復僧輸尾。薩婆訶。<p>唵（引）。諾賀諾賀。薩嚩納瑟吒。婆囉納瑟吒。怛囉喃。娑婆訶。六度修行為對治，直須精進勿遲疑。根塵深結知何日？彼我相忘在此時。菩薩已蒙垂愍念，眾生更在力行持。等將法界俱迴向，是處歡悰也大奇。<p>救濟一切眾生真言佛視眾生如一子，慈風定慧廣哀憐。無邊剎海總該羅，普使歸來登彼岸。<p>阿彌㗚舍樓尼。迦遮囉。毗遮囉。珊遮囉。迦樓尼迦。囉母囉母樓。毗迦陀履。摩目佉浮樓闍。婆柰迦樓尼。迦真多。摩尼富樓也。迦樓尼迦。薩埵舍迷他。婆夜阿若陀梨。陪鈴陪鈴。陪囉底。毗鞞迦鈴。帝㗚致。毗鞞迦鉢。迦樓尼。迦否梨夜闍。摩麼阿闍。薩埵跛履。波迦夜。阿輸迦底。薩婆訶。<p>香供養真言曾祝萬年天子壽，熏成五分法王身。旃檀林裏占都魁，蘭麝業中俱上品。<p>唵（引）。摩利支。度波鉢囉底蹉。薩婆訶。<p>花供養真言七寶池中呈國色，一枝月裏占天香。世尊拈起示諸人，達麼傳來開五葉。<p>唵（引）。摩利支。布澀波。鉢囉底蹉。薩婆訶。<p>燈供養真言一點八風吹不動，寸心萬劫鎮長明。西天佛祖盡相傳，大地眾生消黑暗。<p>唵（引）。摩利支。你波。鉢囉底蹉。娑婆訶。<p>塗供養真言雨過千江波皺玉，風搖四瀆浪翻花。灑為甘露潤群生，霈作恩波霑法界。<p>唵（引）。摩利支。頗多。鉢囉底蹉。薩婆訶。<p>果供養真言福地栽來今已熟，心花結處自然成。就中常占御園春，直下共圓菩提果。<p>唵（引）。摩利支。未憐。鉢囉底蹉。薩婆訶。<p>普供養真言香花燈塗珍果等，供養楞嚴諸聖賢。惟希納受鑒丹衷，滿我檀那廣大願。<p>唵（引）。誐誐曩。三婆嚩。韈日囉斛。我以功德力，如來加持力，及以法界力，普供養而住。<p>（禮別俱在下文。）<p>楞嚴解結初時疏：稽首和南，皈命禮請釋迦牟尼佛，十方諸如來，解冤結諸大菩薩眾，慶喜大尊者，諸大阿羅漢。（出定）咸冀三明六通證凡悃。（入意）今則華壇已備，秘範初行，謹具疏章，投誠禮請楞嚴會上六位聖賢（座下）。恭望聖慈俯憐凡懇，俯降道場，證盟修奉，成就善功。庶滿願心，克諧志意。右伏以佛不違眾生之請，有求必從；人期延上聖之臨，無誠不格。供養上位聖賢，體同一理，以慈悲心，誓度眾生；以廣大力，普除夙障。但齋主等，敢竭凡供養，降慈光，願賜哀憐，證盟修奉。伏願花台寶座，暫辭快樂之宮；玉相金容，悉應懇祈之至。謹疏。<p>貳時：（依前）今則謹啟道場，上迎聖馭，幸垂光降，曲賜證盟，輒具丹誠，再干洪造。伏以遇災遇禍，用披控訴之詞；竭己虔誠，當盡報酬之志，切念曩因災咎，深切驚惶，仰祝聖賢，披肝瀝膽，慮今世前生之債，成未來現在之冤。願負財、命、心、力、鞭笞、呵罵，托奉楞嚴，祈消罪惱。幸慈悲之方便，變災禍以為祥。仰戴洪慈，敢忘聖德。用啟修崇之志，少酬庇佑之慈。伏願大開慈愍之心，俯從人欲；克享微誠之薦，庶滿願心。干冒慈光，無任望恩激切屏營之至。謹疏。<p>三時：（依前）今則重伸誠悃，仰仗慈光。再運一心而懇禱，更勤五體以虔誠。既應凡情，敢忘聖造？但肅嚴壇❥祇奉佛乘。酬既荷之初恩，庸謹干於後澤；庶前冤之頓解，俾向善以時臻。伏願諸佛慈悲，天通護念。結根解釋，頓忘六綰之非；禍去福來，永獲千生之慶。干冒慈光，不勝惶懼之至。謹疏。<p>〔錄文完〕。