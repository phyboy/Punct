<p>〔錄文〕
。
<juan>如來廣孝十種報恩道場教誡儀文<p>西山郡學士化眾設初會疏<p>有初生人，必本為孝。稟一德而莫與，及百行以稱先。古道下衰，格言中晦。罔知為教，不得其傳。或約法以禁民，至設科而取士。類生平所無知物，幸天下僅有其人。已久失之，可不哀也。近因淨侶廣探寶函，深思不報之恩，是為甚盛之舉。以夫勸勉，特裁上儀。文字一開，善類四集。惻恃怙於罔極，等覆載以難酬。生祈祿筭美增，歿冀神明升濟。必眾誓之不墜，仰至德之可憑。謹疏。<p>孝順設供拔苦報恩道場<p>漢洲綿竹大中祥符寺住持長講華嚴海印大師思覺集<p>法事標名，總分為六十七節：壇前教誡法事分為九節，開壇請佛法事分為十四節，第一時豎宗立教法事分為十一節，第二時儒釋兼濟法事分為十六節，第三時真俗混融法事分為十七節。<p>壇前教誡法事分為九節：啟白諸聖；道場大義；道場所祖；道場儀式；道場功德；道場合用；道場警策；道場勸勉；表揚咒水。<p>且啟白諸聖<p>我佛廣運悲心，發明孝順；眾生仰憑法力，普濟幽冥。今遵儀範而闡揚，先約條章而教誡。是用啟白上聖，庶幾勸勉下凡。惟願憐憫，密垂加護。<p>（加持啟白諸聖真言）<p>道場大義儀當演<p>比丘眾等伏聞情欲為身，凡輩皆違恩養；智悲行孝，如來已遂旨甘。人為天地之靈，生必資於怙恃；佛乃聖凡之主，孝尤動於乾坤。欲引導於方來，亦可遵於先覺。是故本師釋迦如來初成正覺，先往天上以道諭母，還歸故國說法化父，乃至父王順世親自舁棺。經云：爾時世尊思念當來不報父母養育之恩，為是人故躬自舁棺。<p>又如來入滅，摩耶從天而下，金棺忽開，母子相見。阿難問言：何故如是耶？佛即告言：如來為後世不孝之人故從棺中起，身毛孔中放千光明，一一光明有千化佛，悉共合掌向母摩耶。此乃如來遍為不孝之人說法化世明矣！且住世七十九年，說教三百餘會，貴令為子者必孝，為臣者必忠，為君者必仁，為親者必愛。<p>又云：方便以為父，智度以為母，則示菩薩修行之本也；無明以為父，貪愛而為母，則示眾生輪迴之本也。又於前世割肉養親，出髓治病，是能行世間之孝；今成正覺說法化導，令得證入，是能行出世間之孝。法門廣大，孝道圓明，而世人冥然不知者，良可悲愍。今集而成文，名曰豎宗立教、儒釋兼濟、真俗混融釋迦如來孝順設供拔苦報恩道場儀文，啟請、加持、偈章、讚詠，靡不備具，可傳於世矣！昔考叔純孝而施及莊公，今如來純孝一施及一切。切宜自省，當念所生，報本奉親，斯為允當者也。天地生人原以恩，人有父母兩稱尊。割肉代醫酬罔極，出棺說法啟晨昏。無身誰作三才主？有孝方開百行門。奉勸世人須自醒，釋宗儒訓古今存。<p>道場所祖儀當演<p>唐圭峰禪師，禪門宗匠，教海龍象。至於為親應思報本，廣探藏教，獲遇《盆經》，遂造疏文，深究二宗之說。每歲中元日講明孝行，以福雙親。時裴公相國喜師之說，故有吾常遊禪師閫域之語。<p>又本朝慈覺禪師，單傳心印，大唱禪宗。亦為雙親勸受大戒，修淨土行。至於母氏臨終之日，靈驗昭然。禪師喜不自勝，遂秉筆跡書《孝行錄》一百二十篇。書成，大地為之震動。<p>又明教大師，真吾門法匠。為明道眼，歷遍叢林。恨不再見母氏，哀號惋切，報效無門，力著《孝論》一十二章，示其心也。發明如來大孝，兼證儒者之說，殆亦盡矣。開封侍讀王公素上之，有旨下翰林考，時歐陽文忠公一見大奇之，遂聞之朝庭，特許編入大藏，兼賜命服加號。<p>夫三大士所述雖殊，是皆明其孝也。故感王臣外護，天地徵祥。今述儀文，皆本於此，並檢閱藏教摘取因緣，非敢以胸臆之談徒欺誑也。又擬諸家儀範，皆本藏乘，如藥師、壽尊、觀音、彌勒之道場，皆我本師所讚之文；華嚴、涅槃、法華、圓覺之道場，皆我本師所讚之法。而世人能依佛說，不知佛行。能敬彼佛，先敬本師。又見世間凡設道場，多為父母，為無儀範，故假旁求。今既有文，是為正轍。奉勸孝子，可力行之。<p>報恩海會佛菩薩孝子首重是彜倫，孝有所祖規範真。昊天廣大恩難報，藏教分明語最親。侍讀歐陽皆奉旨，圭峰慈覺再來人。留將錄論非胸臆，知念劬勞福自申。<p>道場儀式儀當演<p>此道場儀分為三時，蓋取始於事親，中於事君，終於立身。亦表天之經也，地之義也，民之行也。故於第一時中敘如來雙行世出、世間之孝，於第二時中敘孝子單行世間之孝，於第三時中敘孝子單行出世之孝。又第一時下報本奉親，第二時下禮佛放生，第三時下讚禮作觀。一一各冀謹嚴，庶希感格。唯作觀之際，切須五體投地，三業歸依，身不動如須彌，心澄湛如止水，專注想念萬劫親緣同會道場，盡蒙濟度。如有輕忽不信，懶惰睡眠，自招殃咎。正作觀時，不勞入會。其餘宣疏請佛，行道誦經，結界放生，施財施食，請依科式如法行持。自利利他，功德無量。<p>各發恭敬志誠心從來儀式有規程，須以三時作證盟。欲知出世並入世，更揣單行與雙行。作觀謹嚴思濟度，誦經心口要真誠。放生未了財施去，難報高堂顧復情。<p>道場功德儀當演<p>此道場中所供養者，總而言之，則三世十方一切聖凡而已。別而言之，則於父母，孝子之中曾受其勸化，故宜專禮。所有名字如禮請文中指陳，此不煩述。如老聃告於上智，孔子告於曾參，是皆權現聖人，亦當禮請。經云：如來於淨身中現五趣身，告阿難言：一切眾生亦曾為如來父母。故今所挂下位者惟父母兩幀而已，於左邊畫父，右邊畫母。於親四邊，分開五趣，庶知五趣所有眾生皆是我等昔日父母。如是安置，則不虧孝子之心。若父母已亡，既安靈座，但平等供養，功德尤殊勝爾。若專為現在父母，亦於兩向別為設座，請父母坐。於晝夜中獲聞大法，熏成種智，此乃孝子慕如來之至養者也。<p>過現父母佛菩薩道場左右把香焚，兩向從來各有分。五趣四邊情更切，老聃孔子告猶勤。聖凡合處忘人我，名姓陳來檢疏文。安置為何知不二？如來聖訓總難聞。<p>道場合用儀當演<p>凡設此齋，先置生命四十九數，或一百八，或不限數，不問飛沈皆可釋放。又造五色彩幡，長四十九搩手，或隨父母形量，寫父母名而挂佛前，以表父母常在佛前也。又以淨財安排五分，每分一百二十文。五分者，供養佛、法、僧、父、母也；百二十者，表《孝行錄》中百二十門孝也。或有父母著不淨衣服，或是未經著，皆可奉獻。《法華經》云：名衣上服，價值千萬，或無價衣，施佛及僧。此數者多見經文，非誑惑爾。而世人為幽冥奏納，或不限數。又欲得上妙衣，方可堪之。如諸佛菩薩福德具足，世無以加，只以兩文、三文奉之，豈表施心殊勝？然布施者，誠人情之難能也。人苟能其難，能其為善，不可至乎？《語》曰：「如有博施於民，而能濟眾，……可謂仁乎？子曰：何事於仁？必也聖乎？堯舜其猶病諸。」蓋言聖人難之，亦恐其未能為也；佛必以是而勸之者，亦釋人慳吝之心故也。若慳吝之心未息，則布施之福不臻。又見國王擲衣與彼裸衣女子，衣纔被體，業火自焚。如是至三，竟不能得。若專為奏禭衣者，彼果得耶？是不得耶！若已生於人天之中，則自有衣服莊嚴。若尚滯三途，縱得好衣，如何被體？敢明正理，宜切遵依。<p>《大方便佛報恩經》熏沐投誠建法壇，婉若在世日承歡。放生以數佛有訓，布施將錢人所難。須信懸幡亡脫化，不然衣擲火摧殘。兒孫若把慳來破，過去親心永得安。<p>道場警策儀當演<p>佛言：世間之人行二種行即得現報。一者供養三寶，二者悖逆二親，於現世中便得苦樂二受。如阿闍世王犯殺逆罪，身生惡瘡，投佛謝愆，重苦解除以得輕受，良可證也。又言：於父母所少作不善得大苦報，少作善事得大樂報。慈童長者之得失，可不思之？經云：末法之時，孝順者少，背恩者多。圭峰云：富貴者荒於財色，貧賤者迫於饑寒。此乃煩惱無明使之然也。我今警策大眾，各各追念所生，恭恪一心，端莊三業，皈命三寶，奉事雙親。或發菩提大心，或修菩提大行；或興大願，或運大悲。念念精專，心心勇猛，切勿耽荒放逸，掉舉昏沈。天地降災，悔何所及？<p>報恩德菩薩摩訶薩警策原從一念生，香燈掩映法壇清。欽尊三寶神偏凜，悖逆雙親報不輕。闍世悔心消積苦，圭峰誡語釋無明。會須猛勇為佛事，福祿來臨萬事亨。<p>道場勸勉儀當演<p>此方聖人，曰儒曰道；西方聖人，字之曰佛。如鼎足三，不可闕也。雖然為善不同究竟，同歸於孝清淨法行。經云：吾遣迦葉示為老子，又遣淨光童子示為仲尼。老子曰：吾師化遊西竺，善入泥洹。孔子曰：西方有大聖人，不治而不亂，不言而自信，不化而自行。蕩蕩乎民無能名焉。且三教聖人何故如此相是？後世學者何故如此相非？君不見明教大師云：人情莫不專己而略人，是此而非彼，非過則爭，專過則拒。君子通而已矣，何必苟專？君子當而已矣，何必苟非？或曰：儒教存中庸，老教存道德，則性命之說著矣，何必俟佛而明？答曰：中庸乃性之造端，欲人知也；道德與性命之指深，欲諸人也；佛教盡性命之圓極，欲人究也。故今遍舉佛者，俾令我等父母德道之極故也。伏望大眾消磨彼此之見，泯絕是非之情，以一乘之教門，酬二親之罔極。更望大眾，互為主伴而表率之。<p>皈依海會聖賢眾欲垂勸勉仗諸天，為想高堂結佛緣。三老化身皆助釋，一乘妙理定宗禪。指迷始破眾生惑，篤孝當為明教先。遵奉大師應有戒，是非消卻道場圓。<p>（加持香水灑淨真言<#sp>（至）淨十方真言）<p>表揚咒水儀當演<p>伏以諸佛從真如海，起大悲心；眾生入塵勞門，由煩惱障。所以現身現土，莫不利物利人。顯教則十二分經，總持乃一切密語。持誦之者，觀想之流，或見或聞，或信或受。則乃背塵合覺，如還丹點鐵以成金；決然入聖超凡，若片幡遇風而至海。今茲勝會，普度有緣。四生六道，感應而來；十地三賢，混融無礙。法事所務，咒水為先。憑仗伽陀，即成甘露。滅瞋心之業火，潤功德之叢林。灑道場則濁穢頓除，霑會眾則塵勞解脫，變飲食則法喜禪悅，化黑暗則智慧光明，然後悟法水之真空，登菩提之妙座。報恩法會，所謂廣大勝緣，普與含情同歸華藏。報恩勝會啟壇場，密咒醍醐甘露漿。安息飛煙雲霧捲，蘭膏發焰慧燈光。緇流濟濟皆精潔，賢聖巍巍盡讚揚。法雨滿空甘露灑，道場何處不清涼？<p>南無無垢淨光佛<p>（加持淨衣真言<#sp>大悲咒）<p>（加持一切如來淨身口意真言<#sp>六部咒）<p>（加持甘露水真言<#sp>大明神咒經）<p>（加持灑地水真言<#sp>諸部因緣）<p>（加持直字梵語心經陀羅尼）<p>歌讚<p>一缽寒泉，蠲除熱惱，功勳莫可量。注想曹溪水，別來幾度春光。靈源湛寂，灌清淨醍醐甘露漿。霏法雨，楊枝灑處，遍滿壇場。<p>普願沾濡，使含情皆蒙出苦鄉。餓殍焦面，了悟自性真常。我今法會，仗密語伽陀咒讚揚。周沙界，無人無我，盡獲清涼。<p>南無清淨慧菩薩<#sp>（回向）<p>摩訶般若波羅密大明咒經<p>觀自在菩薩行深般若波羅密多時，照見五蘊皆空，度一切苦厄。舍利弗，色空故無惱壞想，受空故無作想，想空故無智想，行空故無識想，識空故無覺覺想。何以故？舍利弗，非色異空，非空異色。色即是空，空即是色。受、想、行、識，亦復如是。舍利弗，是諸法空相，不生不滅，不垢不淨，不增不減。是空法非過去，非未來，非現在。是故空中無色，無受、想、行、識，無眼、耳、鼻、舌、身、意，無色、聲、香、味、觸、法；無眼界，乃至無意識界；無無明，亦無無明盡，乃至無老死，亦無老死盡。無苦、寂、滅、道，無智亦無得。以無所得故，菩提薩埵依般若波羅密多故，心無罣礙。無罣礙故，無有恐怖，遠離一切顛倒夢想苦惱，究竟涅槃。三世諸佛，依般若波羅密多故，得阿耨多羅三藐三菩提。故知般若波羅密多是大神咒，是大明咒，是無上咒，是無等等咒。能除一切苦，真實不虛。故說般若波羅密多咒，即說咒曰：<p>揭諦，揭諦，波羅揭諦，波羅僧揭諦，菩提薩婆訶。<#sp>（止）<p>如來廣孝十種報恩道場教誡儀文<p>漢洲綿竹大中祥符寺住持常講華嚴海印大師思覺集<p>第一時、開壇請佛、豎宗立教<p>皈依法身毗盧佛<p>皈依報身盧舍那佛<p>皈依化身釋迦佛<p>重伸教誡<p>比丘（某）稽首和南，謹白大眾：今此道場欲報父母大恩，再於佛前重伸教誡。各各善思，奉親報本。<p>伏聞三德之基，人倫為主；百行之首，孝道為先。是以太昊炎帝，謂之務本；武王周旦，稱曰大哉。至如訓子，憂於色難，示子遊於知敬。先王奉法，乾象著名，哲后尊親，山川表瑞。遂有青鷹合節，白雉馴飛，墳柏春榮，潛魚冬躍。傳之邦國，政令型於四海；用之鄉人，德教加於百姓。況釋迦佛五趣齊現，而大悲佛三會普收。嬰兒引導於勝觀，太子推稱於勝日。月光月雲母子互讚，藥王藥上兄弟現通，俱使出邪途，盡令歸正道。必欲親證小果，彌勒功能；母發大心，辟支恩力。目犍連飯持一缽，須闍提肉割三斤。海水為之波騰，須彌為之搖動。賧子誤死，國王悲哀；德護著邪，童子幾諫。光目女供僧則脫母苦於九泉之下，須彌多見佛則受親記於大會之中。須知教光功越於恩光，法乳味甘於血乳，普使得全慧命，長保法身。無量壽佛已證菩提，由福焰王子順理逆情之力；寶花如來今成正覺，實威德太子聞法讚佛之功。夫天上天下之尊，尚不忘於誕育；佛前佛後之子，安敢昧於生成？所以今日苦口叮嚀，勸勉會中各希猛省，共報大恩，俾令歷劫親緣，得滿十種利益。所謂得壽命故，獲富饒故，離災難故，值好眷屬故，壽終不墮三惡道故，不生卑賤故，常受人天身故，得生佛淨土故，乃至究竟出離三界故，成就佛果故。憶佛菩薩是人之子，我輩亦是人之子，佛菩薩度親已訖，我輩今日何為？若願度親，當發菩提大心而為其本。向下敘述發菩提心因緣，伏願大眾各各志誠，如法諦聽。<p>今此第一時開壇請佛、豎宗立教法事分為二十四節：勸發菩提心；勸發四心；參禮三寶；清淨三業；薰香供養；灑淨潔滌；淨壇結界；散花行道；白佛敘意；嘆佛宣疏；禮請上聖；啟祝聖賢；召集神祗；豎宗立教；儒釋以孝為宗；明孝所因；正明苦行因緣；返生慰勞；因孝成佛；方便化導父母；為父母轉大法輪；究竟奉親；普勸大眾；讚十種恩。<p>且第一、勸發菩提心<p>夫菩提心者，即覺心也。眾生本有，昧而不知。常興無明，而供止住。菩薩由之廣興萬行，諸佛由之而般涅槃。故《華嚴經》云：菩提心者，猶如慈父訓導一切諸菩薩故；菩提心者，猶如慈母生長一切諸菩薩故；菩提心者，猶如乳海養育一切諸菩薩故；菩提心者，猶如善友成益一切諸菩薩故。《佛報恩經》云：「菩薩摩訶薩知恩者，當發阿耨多羅三藐三菩提心；報恩者，亦當教一切眾生，令發阿耨多羅三藐三菩提心。」昔有轉輪聖王已發大心，遂告五百太子言：「汝真實孝子者，當發菩提大心。」時五百太子聞是語已，感父母故，尋聲即發菩提大心。今日今時，敢問大眾：能為父母於此菩提大心，能發不能發？<p>（答）能發。<p>既能發已，宜在堅持。縱遇熱鐵輪，此心無退轉。<p>各發無上菩提心<p>第二、勸發四心<p>眾等雖發大心，了知心體廣大圓滿，包含一切；森羅萬像，皆現其中；父母宗親，皆不外此。然不能起大方便作大津梁者，為體中缺用故也。是故重勸會眾又發四心，庶令體用雙彰，理行俱顯。所謂四心者，即孝順心、設供心、拔苦心、報恩心者也。且分為二：一約世間，二約出世間。且約世間者，為父母之教令，奉父母之甘旨，即孝順心也；值父母之誕辰，延父母之壽考，即設供心也；進父母之醫藥，免父母之病惱，即拔苦心也；承父母之顏色，念父母之生成，即報恩心也。若約出世之孝者，息父母造惡之念，發父母作善之心，即孝順心也；勸父母不捨成正覺之因，令父母不捨度眾生之願，即設供心也；於六趣中出父母分段生死之苦，於三乘中出父母變易生死之苦，即拔苦心也；非但度脫一世父母，必欲度脫歷劫父母，即報恩心也。又如阿闍世造五逆罪，非孝亦非順也；董黯報讎雖孝，非設供也；郭巨埋兒雖孝，非拔苦也；樂春不出雖孝，非報恩也。又忍辱太子療父亦孝，亦孝順也；福焰王子施佛亦孝，亦設供也；光目女子飯僧亦孝，亦拔苦也；淨藏淨眼回邪亦孝，亦報恩也。會眾若能依佛言教，行佛孝行，當具發四心，具行四行。敢問大眾，能為父母於此四心，能發不能發？<p>（答）能發。<p>既能發已，切在行持。此心即是佛心，此行即同佛行。如此則佛不請而自現，神不召而自來，罪不懺而自消，福不求而自至。悖逆者自生敬愛，毒惡者必啟慈心。若發無上菩提心，則指日可待者也。<p>各發無上孝順心<p>各發無上拔苦心<p>各發無上設供心<p>各發無上報恩心<p>（加持發菩提心真言<#sp>堅固菩提心真言）<p>第三、參禮三寶<p>佛是三界大師，法乃群生眼目，僧具六和上士，並為真淨福田。背之則邪，順之則正。我今皈命，建立道場。惟願慈悲，加持覆護。<p>（眾誦讚嘆三寶陀羅尼）<p>信禮佛法僧三寶<p>南無一心奉請<p>十方三世一切諸佛<p>諸大菩薩摩訶薩眾<p>聲聞緣覺一切賢聖<p>願共諸眾生，一心頭面禮。<p>大眾志誠心，同嘆三寶偈：法身報身及化身，經律論藏甚深文。開迷化導阿羅漢，參禮南無佛法僧。<p>眾等各運志誠，一心頭面敬禮波羅蜜滿足，淨性覺智慧，勝心得成就，故號名為佛。<p>過現未來常住佛寶<p>眾等各運志誠，一心頭面敬禮無染性清淨，永離於世間，不觀世五陰，常住名為法。<p>過現未來常住法寶<p>眾等各運志誠，一心頭面敬禮身心常無為，遠離四種食，為世良福田，故稱和合僧。<p>過現未來常住僧寶<#sp>（投疏）<p>（加持三寶滅罪真言<#sp>止）<p>開壇門部陀羅尼<p>法不孤起，仗境方生。法隨法行，建立法幢。法幢既立，必有因由。今此道場，寧無由致？先當入壇，清淨三業；焚香灑淨，淨壇結界；散花行道，以為佛事。先當清淨三業，三業論文，法師布露。<p>伏聞色身危脆，始從虛偽而生；六欲不迷，要會真空之理。蓋為妄生十惡縈纏，業垢俱蒙，若非秘咒洗除，難使真金離礦。欲得一身清淨，多身清淨，方可登壇；頓令上根修行，中根修行，只教契理。淨三業咒，振鐸誦持。眾等三業肅恭，六根慶快，請三藏法師，誦淨三業偈：身口意業本來同，一念纔迷失本宗。喝散障雲無點翳，一輪杲日照當空。<p>除蓋障菩薩<p>（淨三業真言）<p>三業六根悉清淨<p>伏聞纔炷龍涎，非泛常之臭味；便同麝腹，有分外之馨香。要知五分法身，別是一般氣息也。何用調和之法，又不因薰染之功。信手拈來，直穿透諸人鼻孔；從頭爇處，聊表出檀那善根。庶機感格於聖賢，可以充塞於天地。氤氳無盡，空中結寶蓋而低垂；紛馥有餘，座上噴篆煙之縹緲。更憑神咒，以表信心。五分法身真妙香，人人具足露堂堂。無根樹下親拈出，供養如來大法王。<p>香供養菩薩<p>（焚香真言）<p>香嚴童子大菩薩<p>伏聞妙湛靈源，無三世十方之影像；真空性水，現六凡四聖之波瀾。遶華藏世界而來，從阿耨達池而出。滔滔覺海，浩浩潮宗。何妨細灑楊枝，莫不普霑香水。洗心滌慮，如八德之清涼；激濁揚清，同一時之瀟灑。更憑神咒，盡化醍醐。灑淨有偈，今為舉揚。八功德水自天真，善洗眾生業垢塵。流入毗盧華藏界，個中無處不超倫。<p>楊枝手菩薩<p>（灑淨真言）<p>壇場內外悉清淨<p>大集無邊弗留，一新寶坊；法華有謀皆同，三變淨土。鶖子不如螺髻，祗園何異鷲峰？毫端中現一切道場，拂子上有三世諸佛。矧茲勝會，普徹上方。浩浩難思，放佛光於壇壝；重重無盡，如帝網之寶珠。更仗密言，莊嚴法席。聚沙成塔亘青天，舉止分明在目前。法界道場瀟灑處，自然湧出一枝蓮。<p>淨壇場菩薩<p>（淨壇真言）<p>雪山童子大菩薩<p>域民不以封疆為界，有德則來；海眾盡列華藏之都，無往不利。將奉佛於不可及之處，先遣魔於無何有之鄉。便同寶地莊嚴，自有金剛圍遶。九十六種惶惶破膽，千萬億眾拳拳服膺。纔聞振鐸琳琅，莫不列堵清淨。荊棘林中業火生，經由大地任縱橫。金剛結出摩訶力，直向如來行處行。<p>尊勝幢菩薩<p>（結界真言）<p>結大界菩薩<p>桃花換卻眼睛，不知誰悟？蓮香穿透鼻孔，返被人嫌。仰天攀桂而來，撥雪探梅而去。更休問姚黃魏紫，也莫辨李白桃紅。帝釋勘破空生，二俱有過；天女簸弄鶖子，一向無端。如今開啟法筵，且與拈提公案。翠浮霞彩，紛紛飄下九霄；濃剪白花，馥馥散來四座。一花五葉祖師傳，淺白深紅有萬般。晏座岩前無法說，紛紛墜落紫雲端。<p>寶曇花菩薩<p>（散花真言）<p>花供養菩薩<#sp>（止）<p>仰告諸佛諸菩薩<p>誦梵相讚如來妙色身，世間無與等。無比不思議，是故今讚禮。願共諸眾生，一心頭面禮。如來色無盡，智慧亦復然。一切法常住，是故今讚禮。<p>願共諸眾生，一心頭面禮。如來智慧燈，同嘆一切僧。能生三世佛，是故我皈依。<p>願共諸眾生，一心頭面禮。<p>仰告諸佛諸菩薩<p>第九、白佛請聖<p>伏聞凝然一相，釋迦不會而迦葉難傳；大矣雙親，忉利歸寧而迦維往省。人人法爾，佛佛道同。法身慧命，本自圓明。病眼空花，原來妄現。蘊貪瞋癡之業種，惱害所生；墜戒定慧之聖胎，甘為夭折。累劫改形易報，何時返照迴光？此日今時報恩設供，比丘（某）稽首和南，至誠仰告報恩海會諸佛菩薩，三界四府萬靈，十方滿空賢聖，今當第一時宣演如來行孝法門，開導人天覺路，伏願諸聖不捨慈悲，加持覆護。願此法音，周遍法界。凡見聞者，悉皆迴光。依教修行，不違恩養，普及一切，同證菩提。<p>皈依大孝釋迦佛百億剎中號大雄，四王捧足誕皇宮。遊城知苦觀假幻，入騎雪山了悟空。阿耨乳恣金色相，菩提樹下玉毫容。獨尊十號天人主，開教源流剎海中。<p>（加持警覺如來出定真言）<p>已滅瞿曇，未生彌勒，像季法弱魔強。迷頭認影，終日只顛狂。鬥爭人我堅固，毀正法，違背爺娘。華報現，三災八難，苦海絕津梁。<p>我師龜鑒，報恩設供，火急迴光，圭峰、明教、慈覺為提綱。世、出世間行孝，思罔極，正好承當。斯法會，難遭難遇，信手炷心香。<p>南無大孝釋迦牟尼佛<p>第十、嘆佛宣疏<p>今此道場會主，即是本師釋迦牟尼如來。先當總伸讚禮本師德業，然後運心平等敬禮眾等。當禮拜時，如法應和。稽首三界主，大孝釋迦尊。累劫報親恩，積因成正覺。將永錫眾類，應請演斯經。欲使報恩人，咸能酬罔極。<p>仰告諸佛諸菩薩<p>世尊功德難盡讚揚，具有疏文，謹當宣讀。（宣一時疏文，入意至）稽首和南，志心仰告真淨法界海，微剎土中（敘聖位如禮文，敘願意至）香燈告就，具疏虔誠禮請上位聖賢者。伏願天花瑞像，巍巍堂堂而直下寶階；白毫相中，燦燦爛爛而遍周沙界。一真獨露，五趣皆空。凡我有情人，同證無生忍。仰冀覺慈，俯遂凡懇，和南謹疏。<#sp>（外壇化納）<p>凡情上達大圓鏡<p>（加持諸佛願智真言）<p>第十一、禮請上聖<p>經云：凡禮拜時，須得五體投地，先發大願，然後作禮。作如是言：我今五體於佛作禮，為斷五道，離於五蓋，願諸眾生無壞五道，具足五眼。願我右膝著地之時，令諸眾生得證覺道；願我左膝著地之時，有著邪見者令住正法；願我右手著地之時，如佛手指著地，震動現瑞，證大菩提；願我左手著地之時，於諸外道以四攝法而攝取之；願我首頂著地之時，令諸眾生悉得成就無見頂相。眾生各各深會此言，發願作禮。<p>（加持禮拜真言）<p>志心皈命禮，法身不動，化現隨緣。真慧日之騰空，實曇華之應世。二千年前為真孝子，三千界內作大醫王。累劫報恩，忘軀命而難捨能捨；三祗成道，度父母而從生至生。併眾苦於一身，火輪墮地；攝雙親於五趣，毫相遶身。說法九夏而安慰摩耶，身湧七多而攝受淨飯。願王報本，道力寧親，大慈大悲大孝釋迦牟尼佛。伏願開為親之方便，運同體之慈悲。攝受報恩人，同行出世孝。慈愍故，悲愍故，大慈悲愍故。<p>（加持佛頂奉請印咒<#sp>請一切諸佛咒）<p>（請釋迦佛咒<#sp>請聖賢咒）<p>信禮大孝釋迦佛<#sp>（炷香）<p>禮請聖賢禮拜能除我慢障，禮拜能感尊貴身，禮拜能滅七支愆，禮拜能生三業善。<p>今當禮請，報恩會上，諸佛菩薩，降臨道場，受請供養。<p>誠心仰請，報恩會上，此法會中，一時禮請<p>清淨法身毗盧尊師<p>圓滿報身盧舍那佛<p>三類化身釋迦文佛<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，一時禮請<p>成利慧佛<p>勝日身佛<p>勝光佛<p>雲雷音宿王佛<p>華智佛<p>覺華定自在王佛<p>清淨蓮華目佛<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，一時禮請<p>無量壽佛<p>寶華佛<p>彌勒佛<p>十方三世一切諸佛<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，一時禮請<p>文殊普賢二大菩薩<p>觀音勢至二大菩薩<p>藥王藥上二大菩薩<p>天藏地藏二大菩薩<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，一時禮請<p>無垢光女菩薩<p>月光童子菩薩<p>大自在天子菩薩<p>迦葉菩薩<p>淨光童子菩薩<p>諸大菩薩摩訶薩<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，一時禮請<p>阿難目連二尊者<p>辟支伽阿羅漢眾<p>圭峰禪師<p>慈覺禪師<p>明教大師<p>遍法界中，報恩海會一切聖賢<p>伏願慈悲憐愍，俯降道場，為我報恩，作大利益。<p>上來禮請報恩海會諸佛菩薩，已沐雲臨道場。伏願天眼遙見，慧耳遙聞，他心遙知，神通遙鑒，以大悲力，啟無緣慈，憐憫有情，哀受我請，慈悲護念，降臨道場，證盟此齋，充遍法界。願此善力，廣大無邊，猶若虛空，具諸功德。<p>奉請已，一心皈命禮常住三寶。<p>（加持諸佛集會真言<#sp>（至）蓮華捧足真言）<p>第十二、啟祝聖賢<p>經云：十方諸佛各告眾言，釋迦如來為諸大眾說《報恩經》，為欲饒益諸眾生故，為欲拔苦眾生邪疑毒箭故，為初發心菩薩堅固菩提不退轉故，為令二乘究竟一乘道故，為令菩薩速成菩提報佛恩故，為令眾生念重恩故，欲令眾生越苦海故，欲令眾生孝父母故。又按《陀羅尼經》云：奉請釋迦牟尼佛，當坐道場中。一心卻坐，合掌瞻仰世尊，即以偈誦，三面讚說，頂禮捧足，即得如來加持護念。眾等志誠，如法應和。南無佛智慧清淨，那羅延力骨鎖身。波羅蜜多六度行，大慈悲父常為人。<p>（加持如來護念真言）<p>外壇拜召陀羅尼力信無邊，普召含靈在佛前。由恐四生中漏落，更祈六道外招筵。淨壇坐遣香雲去，陰界遙聞寶鐸傳。願自會中生樂國，不辭佛敕為重宣。<p>（炷香<#sp>設禮）<p>南無越三界菩薩<p>第十三、召集神祗<p>上來禮請諸佛菩薩，已沐降臨。今當召集神祗，普伸津濟。故《修行地道經》云：若有修行，見始終患。所謂地獄之毒，餓鬼之苦，畜生之惱，人中憂悲，天上無常，不可堪矣！又無始來，與父母違，兄弟離間。涕泣流淚，超於大海；飲親之乳，逾於江漢。設積身骨，過須彌山。其髓塗地，可遍天下；其血流墮，多天下雨。或父哭子，或子哭父。顛倒上下，不可紀極。修行自察如是之厄，積功累德欲度一切。視之如父，視之如母，視之如子，視之如身，等無有異。為六道人，對苦無量。雖歷五道生死之患，心不回動。行大慈悲，救濟十方。免眾想念，當如是觀。五道眾生，無非父母。今欲召集，發願為先。今依《大方廣佛華嚴經》發大誓願，眾等志誠，如法應和。<p>孝養父母，當願眾生善事於佛，護養一切。<p>見報恩人，當願眾生於佛菩提，能知恩德。<p>見背恩人，當願眾生於有惡人，不知其報。<p>（加持天龍八部真言<#sp>普召請真言）菩薩遍觀於六道，莫非皆是宿親緣。普伸召集赴香壇，願奉旨甘並法施。<p>唵（引）。阿鼻娑摩耶。拔折黎。達囉囉吽。<p>唵（引）。俱嚕陀。娑婆提。婆那耶。莎嚩訶。<p>天道咒<p>唵（引）。俱胝俱胝。俱那哩遮哩。娑婆訶。<p>修羅咒<p>唵（引）。阿訶滯伽耶。摩訶帝難陀。經底摩訶滯答鍐。娑婆素喃。娑婆訶。<p>人道咒<p>唵（引）。摩訶梵。摩訶耶。伊呬伊呬。娑婆訶。<p>畜生咒<p>唵（引）。娑婆枳吒耶。伊呬伊呬。娑婆訶。<p>餓鬼咒<p>唵（引）。莎婆提。婆迦羅。賀那。娑婆訶。<p>地獄咒<p>唵（引）。俱摩哩吒。娑婆訶。<p>六道咒<p>唵（引）。娑婆者。陀囉尼。伽囉耶。娑婆訶。<p>鬼神咒<p>唵（引）。暮伽。迦履沙野吽。<p>普召請咒<p>唵（引）。步步哩。怛他伽哆耶。<p>唵（引）。薩婆薜荔哆。誐囉沙。伊呬伊呬。婆婆訶。<#sp>（止）<p>南無香雲蓋菩薩<p>拜召下凡<p>今當召請下凡有情，眾等志誠，如法拜請。<p>香花一心奉❥請，遍法界中一切天仙道眾，伏願承佛神力降臨道場，攝受報恩，速求解脫。<p>香花一心奉請，遍法界中一切人倫道眾，伏願承佛神力降臨道場，攝受報恩，速求解脫。<p>香花一心奉請，遍法界中一切修羅道眾，伏願承佛神力降臨道場，攝受報恩，速求解脫。<p>香花一心奉請，遍法界中一切地獄道眾，伏願承佛神力降臨道場，攝受報恩，速求解脫。<p>香花一心奉請，遍法界中一切餓鬼道眾，伏願承佛神力降臨道場，攝受報恩，速求解脫。<p>香花一心奉請，遍法界中一切畜生道眾，伏願承佛神力降臨道場，攝受報恩，速求解脫。<p>香花一心奉請，道場會主二門四門歷代宗親，當齋亡者含靈等眾，伏願承佛神力雲集道場。<#sp>（同前）<p>信禮解脫月菩薩<p>上來仗佛神力，召請六道有情已竟，運動法樂，歸壇奉安。我以大悲佛神力，召請冥陽諸有情。曠劫饑虛餓鬼等，不違佛勅來降臨。<p>炷香設禮<p>益聞一靈真性，本無去以無來；四大幻身，乃有生而有滅。虔爇信香，恭伸奉安。<p>香花一心奉安，遍法界中一切天仙道眾、修羅、人倫、地獄、餓鬼、畜生道眾。<#sp>（以上同前）<p>伏願靈通萬物，心配三才。由五種之業根，迷一真之佛性。人身失卻，趣類托生。輪迴逼迫於多生，寒苦侵淩於萬物。今憑大覺建設法筵，禮蓮臺而返本還源，不生不滅；聞正法而超凡入聖，無去無來。出娑婆之苦海，生華藏之玄都。面奉玉毫，親蒙授記。<p>上來安奉已竟，大眾志誠，稱誦五如來聖號：<p>南無寶勝如來<p>南無廣博身如來<p>南無妙色身如來<p>南無甘露王如來<p>南無離怖畏如來<p>若人稱念此名者，所生之處多饒財寶，離諸貧乏，所獲身量。如淨琉璃，人所喜見，處大眾中有大名稱。我等今日，與諸有情，得聞此經，願罪消滅。<#sp>（後二句重念）<p>（稱念）《大般若波羅蜜經》：一切有為法，如夢幻泡影，如露亦如電，應作如是觀。<p>（稱念）《大寶積經》：假使百千劫，所造業不忘，因緣會遇時，果報還自受。<p>（稱念）《大方廣佛華嚴經》：若人欲了知，三世一切佛，應觀法界性，一切惟心造。<p>（稱念）《大般涅槃經》：諸行無常，是生滅法。生滅滅已，寂滅為樂。如來證涅槃，永斷於生死。若能志心聽，常得無量樂。<p>小乘四諦法門：苦聖諦、集聖諦、滅聖諦、道聖諦。<p>中乘十二因緣法門：無明緣行，行緣識，（至）憂悲苦惱滅。<p>大乘六度萬行：布施般若波羅蜜，持戒、忍辱、精進、禪定、智慧摩訶般若波羅蜜。<p>皈依三寶：皈依諸如來、五智十身佛，皈依最上乘自覺真如法，皈依不退轉大悲菩薩僧。<p>聞經佛子罪消滅<p>（上來仗佛神力，安奉已周，法樂回壇。）<p>大眾志誠心，同誦灌沐偈：我今灌沐諸如來，淨智莊嚴功德聚。願五濁人今離垢，同證如來淨法身。<p>淨身器菩薩摩訶薩<p>（加持灌頂清淨真言<#sp>施無畏真言）<p>是諸眾等人各胡跪，嚴持香花，如法供養。<p>（加持五供養真言）<p>普供養菩薩摩訶薩<#sp>（止）<p>如來廣孝十種報恩道場教誡儀文終
。
<juan>如來廣孝十種報恩道場儀文卷上<p>第一時陞座<p>（加持四十二字母真言<#sp>歌讚）<p>南無《大方便佛報恩經》<#sp>（和）大孝釋迦牟尼佛<p>豎宗立教儀宣演<#sp>（和經題）<p>比丘（某）等伏聞明教大師云：「養不足以報父母，而聖人以德報之；德不足以達父母，而聖人以道達之。道也者，非世之所謂道也。妙神明，出生死，聖人之至道者也。德也者，非世之所謂德也。備萬物，被幽明，聖人之至德者也。且君子之所謂孝者，先意承志，諭父母於道，非真養者也。……夫天下之報恩者，吾聖人可謂至報恩者也；天下之為孝者，吾聖人可謂純孝者也。……吾從聖人之後，而其德不修，其道不明，吾徒負父母而愧乎聖人者也。」故知「善天下，道為大；顯其親，德為優。告則不得其道德，不告則得道而成德。所以聖人輒遁於山林，逮其以道而返，德被乎上下，天下稱之曰有子若此，尊其父母曰大聖人之父母。聖人可謂略始而圖終，善行權也。古之君子有所為而如此者，吳太伯其人也。必大志可以彰大用，必大潔可以持大正。聖人推勝德於人天，顯至正於凡嚮。故聖人之法，不願乎世嗣。古之君子有所為而如此者，伯夷叔齊其人也。道固尊於人，故道雖在子，而父母可以拜之，冠義近之矣。《禮》曰：以冠而字之，成人之道也。見於母，母拜之。俗固本於真，而其真已修，則雖僧可以與王侯抗禮也，而武事近之矣。《禮》曰：介者不拜，為其拜而蓌拜也。不拜，重節也。母拜，重禮也。禮節先王猶重，大道焉可不重乎？俗曰：聖人無父。固哉，小人之好毀也！彼眸盲然而豈見聖人為孝之深渺哉？」然天下以儒為孝而不以佛為孝者，「是見儒而未見佛也。佛也極焉。以儒守之，以佛廣之；以儒人之，以佛神之。孝其至且大矣！水固趨下也，洫而決之，其所至不亦速乎？火固炎上也，噓而鼓之，其所舉不亦遠乎？」「故聖人之為道也，無所不善。聖人之善也，未始遺親。親也者，形生之大本也，人道之大恩也。惟大聖人能重其大本也，能報其大恩也。今天下之為道者，孰與於聖人也？聖人之道大臻，巍巍乎獨尊於天下，不可得而生，不可得而滅也。及其應物，尚順乎人道，不敢忘其母之既死，不敢拒其父之見命。故方其成道之初，登天先以其道諭其母氏。三月復歸於世，應命還其故國，父於道，而其國皆化。逮其喪父也，聖人躬與諸釋負其棺以趨葬。聖人所謂與人道而大順也。」是故當知，「善固有其大者也，固有其小者也，固有其奧者也，固有其淺者也。奧道妙乎死生變化也，大善徹乎天地神明也。佛之道，其奧道者乎？佛之善，其大善者乎？故《論語》云：『多聞，擇其善者而從之。』不其然哉？不其然哉？」大孝瞿曇道最尊，都緣累劫報親恩。三牲日奉非真養，萬德身嚴乃本根。返拜不妨驚梵釋，初行已解指乾坤。堪嗟我輩相違背，虛負劬勞血一盆。<p>大孝釋迦牟尼佛<p>儒釋以孝為宗<p>諸佛設教，以孝為宗；菩薩修行，以孝為本。夫孝也者，有可見也，有不可見也。可見者，孝之行也；不可見者，孝之理也。理也者，孝之所以出也；行也者，孝之所以形容也。修其形容而其中不修，則其事父母之不篤，惠人不誠；修其中而形容亦修，其惟事父母而惠人。是亦振天地，感鬼神也。天地與孝同理也，鬼神與孝同靈也。故天地鬼神，不可以不孝求，不可以詐孝欺。故《書》云：夫孝置之而塞乎天地，普之而橫乎四海，施之後世而無朝夕。又云：天之經也，地之義也，民之行也，至哉大矣！又孝也者，大戒之所以先也；戒也者，眾善之所以生也。為善微戒，善何生焉？為戒微善，戒何自焉？故經云：孝名為戒，亦名制止。若有眾生，持此戒者，孝心即是佛心，孝行即同佛行。故知「孝」之一字，眾妙之門。慈覺頌云：「佛以孝為宗，岩前古路通。微塵菩薩子，盡入此門中。」即其義也。我聞佛語孝為宗，孝行原來佛行同。內蘊佛心遵雅訓，外行孝行紹宗風。母胎集會真身露，父臆捫摸妄業空。多少知恩菩薩子，古今盡入此門中。<p>大孝釋迦牟尼佛<p>（加持大獻藥真言<#sp>歌讚）<p>明行孝所因儀當演<p>《大方便佛報恩經》云：佛在王舍城耆闍崛山中，與大比丘眾二萬八千人俱。爾時阿難入城乞食。有一婆羅門子，孝養父母，擔負老母，亦次第乞。若得好食，仰奉於母；若得惡食，而自食之。阿難見已，歡喜讚言：「善哉！善哉！善男子，供養父母，奇特難及。」有一梵志亦是大眾唱導之師，執著邪論，語阿難言：「汝師瞿曇，自言善好，有大功德。惟有空名，而無實行。適生七日，其母命終。逾出宮城，父王苦惱。是故當知是不孝人。」阿難聞已，心生慚愧。還至佛所，具陳上事。爾時世尊熙怡微笑，從其面門放五色光，照於十方一切佛土。彼諸世界諸菩薩眾來至佛所，心生戀慕。佛攝光明，遶身七匝，還從彼入。阿難白佛言：「世尊，事佛已來未見佛笑，笑必有意，願佛說之。」大眾之中，有七寶蓮花從地化生。是時如來即陞華座，於淨身中現五趣身，一一趣中有萬八千種形類，現八千種身，乃至虛空法界不可思議眾生等身。告阿難言：「如來本於生死中時，於如是等微塵數不可思議形類一切眾生中具足受身。以受身故，一切眾生亦曾為如來父母，如來亦曾為一切眾生而作父母。為一切父母故常勤修習難行苦行，不休不息。為孝父母，知恩報恩，故今速得阿耨多羅三藐三菩提。吾當為汝，略說孝養父母苦行因緣。」是知如來行孝，不止一生。原其報恩，歷塵沙劫。昔年因行既不可思議，今日果報亦不可思議。如來孝行有何因？一一如經為指陳。喜見婆羅供母氏，空驚梵志毀能仁。后薨王哭情雖隔，光遶蓮花道最尊。若論我師非孝敬，誰於五趣現多身？<p>大孝釋迦佛<p>正明宿世苦行因緣<p>佛告阿難及諸大眾：昔有國王生一太子，號須闍提，身黃金色。時宮殿神語大王言：「羅睺大臣近生惡逆，不久至此。」其王驚怖，抱持太子，即出進路，歸投鄰國。其王夫人，亦隨王行。糧餉已盡，前路猶遠。王與夫人舉聲大哭：「云何今日，受此禍對？」王欲小停，懼冤家至；正欲前進，饑渴所迫。王又思惟：「不作方便，三人併命不離此死。我今何不殺於夫人，以活我身，並續子命。」即便拔刀。太子白言：「欲作何等？」王實語之。太子言：「何處有子噉於母肉？既不噉肉，子亦當死。何不殺子濟父母命？」王言：「寧可喪命，終不殺子噉其肉也。」子諫父言：「惟願父母莫殺子身，可日日持刀就子身上割肉三斤，分作三分。二分奉上父母，一分自食。」父母聽子，割而食之。身肉轉盡，骨髓相連，尋便倒地。王即抱持，舉身大哭：「我等無狀，橫噉汝肉，使汝痛苦。」太子言：「已噉子肉進路至此，可於身中盡割餘肉，用濟父母，可達所在。」爾時父母又復割之，隨路而去。十方蚊虻聞血肉香，遍體咂食，痛不可言。太子即作誓言：「今我此身供養父母，願我父母常得餘福，臥安覺安，諸蚊虻等皆得飽滿，令我來世，得成作佛。願以法食除汝饑渴，生死重病。」佛告阿難：「彼父母者，即今父母是；彼太子者，即我身是也。」又忍辱太子者，知其父王身嬰重病，命在旦夕，往告諸臣：「父王困篤，今當奈何？」諸臣報言：「求覓藥草，了不可得。」太子問言：「所求藥草，為是何物？」大臣言：「正是從生至長不瞋人眼睛及其人髓。若得此藥，即全王命。若不得者，命在不久。」太子言：「但使父王病得挼者，假使捨百千身，亦不為難，況我今日此穢身也。」大臣言：「如此之事，隨太子意。」爾時太子心生歡喜，即呼旃陀羅斷骨出髓，剜其兩目。爾時大臣即搗此藥，奉上大王。王即服之，病即除瘥。問諸大臣：「汝等如何得此妙藥？」大臣言：「今此藥者，忍辱太子之所辦也。」王即問言：「太子何在？」大臣言：「太子在外，身體傷損，命去不遠。」王到子所，其命已終。王及夫人，舉聲大哭。即以牛頭旃檀香木闍維太子，所有身骨，起塔供養。又經云：西天有鳥食人稻子，田主捕之，復剪其羽。中有一鳥，欲剪垂淚。主問其故，鳥曰：「我母無目，不能自給，皆我求食而養。今無毛羽，母即餓死，是以故泣。」主人語曰：「汝可取稻還與汝母，莫為疑難。」忽不見來，主怪念之。尋其居處，見在巢中抱母而泣。主人曰：「何不取稻供母？因甚在此悲號痛哭？」報主人曰：「我母既亡，取食無用。」主人遂將存亡二鳥而歸。存者曰：「我欲自死。」主人放之，上飛數丈，投地而終。又《雜寶藏經》云：有一鸚鵡，父母俱盲，常採花果，先奉父母。時有田主，初種穀時而作誓言：「所種之穀，與眾生共食。」時鸚鵡子採取穀穗以供父母，是時田主按行苗稼，見剪稻穗，忽生瞋怒，網捕鸚鵡。鸚鵡告言：「先有好心，施物無吝，如何今日而見網捕？但田者如母，種子如父，實語如子，田主如王，擁護由己。」作是語已，田主歡喜，問鸚鵡言：「汝取此穀，意復為誰？」答言：「有盲父母，願以奉之。」爾時世尊而說偈言：<#sp>（此經偈出《寶積經》內）又復重念作鸚鵡，取人稻穀養二親。稻主執我生瞋恚，云何盜我熟苗稼？我即報言汝種時，願與一切眾生共。我今取以養父母，是故不名為偷盜。稻主即時生歡喜，我是禽獸汝是人。善哉鸚鵡有智慧，能懷孝養供父母。我從今去以稻施，任汝供養於二親。如是過去無量事，無有苦行而不作。未曾有懷疲厭意，以求無上清淨道。<p>吟偈正明苦行報恩時，諦聽令人重愴悽。割肉闍提原是我，捨身忍辱更求誰？剪翊竟免西天鳥，脫網曾為鸚鵡兒。淨飯摩耶今日看，方知有子大慈悲。<p>大孝釋迦牟尼佛<p>（加持佛頂印咒真言<#sp>毗盧無見頂相真言<#sp>歌讚）<p>反生慰勞儀當演<p>《賧子經》云：佛告阿難：昔有菩薩名曰慈慧，孝養父母，供侍師長。時迦夷國中，有一長者孤無兒子，夫婦兩目皆盲，心願入山求無上慧。菩薩念言：「此人發意，欲學佛道，若入山者，或墮溝坑。若我壽終，當為作子。」爾時慈慧，終其年壽，即便往生盲父母家。父母歡喜，愛之甚重，字曰賧。子至孝仁慈，奉侍父母。賧子十歲，白父母言：「本發大意，欲入深山。豈以子故，而絕本願？願隨父母俱共入山，侍養之宜不失時節。」父母與子即便入山。賧到山中，種種豐實。時父母渴，欲便飲水。賧披鹿皮提瓶汲水。國王出獵，箭誤中賧，正射其胸。被毒箭已，舉身皆痛，即時命終。王心怖懼，即將數人詣父母所，具言上事。父母聞之，舉身自撲，如泰山崩。仰天訴言：「我子賧者，天下至孝，無有能過。一旦無子，俱亦當死。大王今者牽我二人，往子屍上。」王即引導至於子所。父抱其頭，母抱兩腳，著於膝上，各以兩手捫摸賧箭，仰天呼呼言：「諸天龍神，我子賧者，天下至孝。」於是父母俱出誓言：「若賧至孝，天地所知，箭當拔出。」時天帝釋見是事已，來住賧前，以神妙藥灌賧口中。藥入口已，箭拔毒出，更生如故。父母聞已，兩目皆開。王大歡喜，禮父母已，還禮帝釋及彼賧子。賧與王言：「欲興福者，安慰人民，當令奉戒。」王與大眾，敬奉賧教。佛告阿難：「彼賧子者，吾身是也。」又《佛報恩經》云：善友太子入海採寶，留滯他國。未入海時養一白雁。爾時夫人往到其所，語其雁言：「太子昔時常供汝，今入大海，生死未分。汝今云何不念太子？」雁即悲鳴報夫人言：「欲覓太子者，不敢違命。」爾時夫人即自作書繫其雁頸，其雁飛空至於大海，次第往到利師跋國，遙見太子，斂身而下。太子取書，撥封披讀，即知父母追念太子，兩目失明，尋即歸國。父母聞之，歡喜奉迎。王與夫人目瞑，不見太子形容，以手捫摸，作如是言：「父母念汝，憂苦如是。」太子問訊起居事訖，即持寶珠作咒願言：「此寶珠是如意寶珠者，令父母兩目明淨如故。」作是願已，尋即平復。父母見子，歡喜無量。時善友者，亦如來是也。又聞薩埵太子捨身濟虎，父母聞已，悶絕擗地，良久乃甦，即時奔至捨身之處。爾時餓虎食肉已盡，惟有骸骨狼籍在地。母扶其頭，父捉其足，哀號悶絕，絕而復甦。時彼太子命終之後，生兜率天，天眼徹視，見前捨身，父母悲悼啼哭過甚，或能於此喪身失命，我今當往，諫諭父母。即從天下住於空中，種種言詞解諫父母。父母仰問：「是何神耶？」天曰：「我是太子摩訶薩埵。我由濟虎，生兜率天。父母當知：有法歸無，生必有終。生死常途，何獨沒於煩惱之海，不自覺悟？」父母報言：「汝行大慈，恩及一切。捨我取終，吾心念汝，荒塞寸絕。」於是天人，復以偈句，報謝父母，父母於是小得惺悟。如上所述，皆是如來神智洞達，妙用難思。若不迥出常倫，安能反生慰勞？實報恩者，可不深思？回身三界孝慈深，悲救還生慰勞心。賧子更生天遺藥，盲親再見主傾金。採珠歸國方饒益，飼虎生天解訪尋。笑彼法華窮子意，捨身逃逝不歸欽。<p>大孝釋迦牟尼佛<p>因孝成佛儀當演<p>《佛報恩經》云：須闍提太子割彼身肉養父母已，即發誓願：願我成佛，以法施人。發誓願已，天宮震動。時天帝釋現太子前，謂太子言：汝捨難捨，供養父母。如是功德，唯願生天耶？為魔王、梵王耶？太子言：我求無上正真之道。天帝釋言：汝大愚也！佛道長遠，久受勤苦，然後乃成。太子言：我若欺誑天帝釋者，令我身瘡，始終莫愈。若不爾者，令我平復。說是語已，身即平復。天帝作禮言：吾不及汝。會成佛時，願先度我。今成正覺，皆由宿願。又文殊白佛言：世尊，座中菩薩見佛三十二相，八十種好，端正無比，有何因緣得如是乎？佛言：我於世世喜燃燈於佛寺及師長父母前，用是因故，佛身光明，殊妙無比；我於世世隨時花果上佛、比丘、師僧、父母，用是因故，花果見佛無不傾嚮；我於世世事師、父母，若見臥時不敢驚覺，若欲使覺當持音樂，或乃誦經而往覺之，用是因故，如來在內嘿然無聲，諸天釋梵持諸音樂而往覺之；我於世世有好飲食終不獨食，若師長、父母飲食，終不減損而自食之，用是因故，如來雖無所食亦不饑渴，身亦不羸；我於世世奉上師長、父母舍宅、衣服、飲食，用是因故，諸天鬼神齎持世間所有珍寶，以用上佛。又言三十二相，八十種好，一一相好，復有無量百千種微妙相好，一一相好，皆是由我從初發心，堅固菩提，知恩報恩，修是妙行，是故今得無上菩提。視諸眾生，猶如父母。以是因緣，得二種相：一者目紺青色，二者眼如牛王。《無上依經》云：我以種種供養父母，去來往反，勤行此事，以此因緣，得足下輪相轂網成就，千網莊嚴。若我於師、尊長起迎問訊，合掌恭敬，以此業緣，得二種相：一者手指纖長，❥直沒節；二者其身方大，端正莊嚴。若我於師、父母扶持侍養，自手摩傳，酥油膏藥，按摩洗浴，得手足柔軟，潤澤細滑，掌色赤好，如紅蓮花。故《戒經》云：使我疾成無上正真之道者，由孝德也。然而因孝成佛，於理必然。若人有智，窮盡古今，方知如來歷劫行孝。<p>傷夫梵志，依附邪宗，止見一生便興誹謗。原其本意，其謗有三。彼云「適生七日，其母命終」，即第一謗也。言如來薄福，禍其母故。又云「逾出宮城，父王苦惱」，即第二謗也。言如來不告，抗其父故。又云「是故當知，是不孝人」，即第三謗也。言其正謗佛不孝故。向下引教，一一通之。《寶積經》云：佛言：迦葉，以何因緣，適生七日母氏命終？善男子，此是摩耶夫人命根盡故，非菩薩咎。菩薩先在兜率天時，以天眼觀摩耶夫人命根欲盡，故來下生。又摩耶生忉利天，從虛空下到王宮中，語淨飯王言：大王當知，我得善利。往昔懷胎，清淨眾生受於快樂。今生三十三天，還受快樂。彼樂此樂，一種無殊。爾時摩耶即以天身，還彼天宮。此即通彼第一謗也。又經云：佛言：我昔為王，有四太子。王尚未崩，四子諍立。王自念言：我今為王，欲得子姓。既有相伐，有不如無。吾不忍見，恐殺無辜，但當捨家作沙彌爾。是故我今慈心救物，遂得成佛，度脫天下。此即通彼第二謗也。又佛告阿難：我於往昔作如是言：願於五濁諸惡眾生，不孝父母，不敬師長，我於爾時，當成正覺。以是願故，我所入城，多有眾生毀罵於我。我於今者，以本願力，為如是等諸惡眾生起大悲心，而為說法。阿難言：如來應正等覺，荷擔如是罪垢眾生而為說法。佛言：如是如是。如汝所說。何以故？如來大悲之所攝故。此即通彼第三謗也。故大顛禪師云：佛也者，覆天人之器也。其視天下猶父之於子也。人若毀之，是猶子刃其父也。而諸菩薩常修悲智，以報佛恩。何況世人，不知恩德，反生毀謗，何其甚哉？世尊相好絕無倫，只為從前孝二親。美饌名衣常奉給，慈心軟語每諮詢。託胎福母功難繼，為子捐王道轉新。罪垢眾生俱荷負，如何只麼毀能仁？<p>大孝釋迦牟尼佛<p>（加持如來相好十力真言<#sp>歌讚）<p>方便化導父母令入佛道<p>《普曜經》云：佛言：我初出家，與父母誓。若得佛道，還度父母。今得佛道，必當還國，不違前誓。又《寶積經》云：佛在迦毗羅國尼俱陀林，告優陀夷言：「汝可入城教化父王。」時優陀夷受佛教已，即入王宮，現諸神變。王見歡喜，便與釋種來至佛所。世尊遙見，告諸比丘：「汝若欲見三十三天遊戲眾者，當觀釋種。何以故？釋種遊行，與天無異。」王到佛所，侍從圍遶。爾時世尊為度王故，過於人上，在虛空中自在遊行，諸天侍衛。時淨飯王見其事已，作是念言：「如來本不以轉輪聖王生於顧戀。何以故？我今於此為人圍遶，世尊乃有天人侍衛。」即於是時，頭面作禮而作是言：「佛初生時，無人扶持而行七步，觀察十方，我於是時頭面禮足。後至村落閻浮樹下坐於清涼，日雖西移，影初不動，我於爾時頭面作禮。我今第三復禮佛足。」爾時世尊為父王故，而說偈言：大王昔來於我所，實自初無信敬心。欲以輪王令我作，以四天下生戀惜。譬如本昔有神龜，隨海水潮至陸地。其海潮水回還去，龜便墜墮深井中。井中舊鼈問神龜：汝本何處今至此？廣智海龜答井鼈：我遇海潮墮此井。其海潮水回原時，我行遲遲遂不及。以斯我今失時節，墜此小井共汝住。井鼈復問海龜言：其海多少井中水。豈復寬廣於斯耶？為大為小願速說。廣智海龜答井鼈：無智住人穿鑿處。我於大海水中居，在彼經歷多年載，猶尚不知海處中，況復了達其彼岸。如是大王都不知，我之神通威德力。欲以輪王四天下，世間勢力戀惜我。我今現作法輪王，統領三千大千界。如法正治離刀杖，得於八部最勝供。<p>又《摩訶摩耶經》云：佛在忉利天歡喜國中三月安居，告文殊言：「汝詣母所，道我在此。願母暫屈，敬禮三寶。並以偈頌向母說之。」爾時世尊即說偈曰：釋迦大仙師，成就一切智。在於閻浮提，猶如千眼天。慇懃情渴仰，久欲奉慈顏。本昔王宮中，生我七日已。神昇受天福，姨母長乳我。致得成正覺，應供度眾生。今故至於此，說法報往恩。願母與眷屬，屈來到此處。敬禮佛法眾，並受真淨法。<p>爾時文殊受佛教敕，往摩耶夫人所，具以白之。摩耶聞已，乳自流出而作是言：「若決定是悉達者，當令乳汁直至口中。」作是語已，兩乳流出，猶如白蓮花，入佛口中。摩耶見已，踴躍遍身，如千葉蓮花，日照開敷。即與文殊俱詣佛所。佛見母來，舉身動搖，便以梵音而白母言：「身所經處，與苦樂俱。當修涅槃，永離苦樂。」摩耶聞已，長跪佛前，以偈讚曰：汝從無量劫，當飲我乳汁。故離生老死，得成無上道。宜應報恩養，斷我三毒本。唯願施慈悲，速令成妙果。孜孜覓便與尋方，見善雙親反激昂。膝屈父王離禁殿，乳流母氏在天堂。萬般神變蒙天衛，千葉蓮花向日芳。戲綵凡間老萊子，回心學佛道尤光。<p>大孝釋迦佛<p>為父母轉大法輪儀當演<p>經云：爾時如來為淨飯王宣說六界差別法門竟，又白王言：「大王，何謂佛法？大王，一切諸法皆是佛法。」王聞說已，即白佛言：「若一切法是佛法者，一切眾生亦應是佛。」佛言：「若不顛倒見眾生者，即是其佛。所言佛者，如夢見眾生也。如實見眾生者，即是見實際。實際者，即是法界。法界者，不可顯示。但有言說，但假施設，應如是觀。大王，一切法無生，一切法無滅，是陀羅尼門。何以故？於此一切法無動無搖，無取無捨，是名陀羅尼門。彼陀羅尼門無有相貌，無有自性，無可施設，無造無作，無來無去，無穢無淨，無愛無憎，乃至非解脫，非不解脫。大王，應當以此法門，入一切法。大王，是色自體非曾有，非當有，非今有。受想行識，亦復如是。大王，色無所依，色無有生，色無有滅。受想行識，亦復如是。大王，如涅槃界，無有生滅。色乃至識，亦無生滅。譬如法界，無生無滅。色乃至識，亦無生滅。如是大王，一切法是如來境界，不可思議亦是如來境界，不共法亦是如來境界，不共一切凡夫境界故。是故一切聲聞緣覺，不毀不讚，不得不失，非覺非不覺，乃至非可聞，非不可聞。何以故？彼法無有如是法可得扶舉，可得推倒。何以故？一切諸法離自性故。大王，今可於此法中而安其心，深觀此法，勿信於他。」時淨飯王即作是念：「於諸法中無法可得，無有如是法，得證是法，號為佛者，諸法實不可得。」王與釋種，即時獲得無生法忍。<p>爾時世尊復白母言：「諦聽諦聽，善思念之。初中後善，其義深遠，其語巧妙，純一無雜，具足清白梵行之相。」摩耶聞已，佛神力故，即識宿命，並以善根純熟時故，破八十億煙然之結，得須陀洹果，即起合掌而白佛言：「生死牢獄，已證解脫。一切眾生在於五道，皆由結縛。願我來世得成正覺，當斷一切此患根本。世尊，一切眾生在於生死而不能知出要之道。」佛言：「眾生所以不得解脫，皆由三毒致令生死。若人要求解脫妙果，宜斷苦本。斷苦本已，則離妄想。離妄想已，則無攀緣，不復貪著色、香、味、觸，離我計著，及於我所。汝等從今可以此法互相開示，長獲利益。汝等今者聽我所說，我於過去無數劫來，為諸眾生廣修苦行，得成菩提。」佛說法已，與母辭別，從天宮下還閻浮提。是知如來以法供養，俾令斷結，得證道果。而世人但能真養，不以法味為甘旨者，豈可同日而語哉？偈云：有子超凡豈偶然？法輪為轉化人天。如如法界原非動，念念攀緣徒自纏。顛倒見亡登實際，須陀洹證破煙然。同歸寂滅餐甘露，後世忘恩未是賢。<p>大孝釋迦佛<p>（加持佛頂轉法輪真言<#sp>（至）摩訶摩耶咒<#sp>歌讚）<p>究竟奉親儀當演<p>佛在王舍城耆闍崛山中，光明煒煒，喻如日出，照明世間。時淨飯王四大俱作，殘害其體，喘息不定，種種療治，無能愈者。告諸王曰：「我命雖逝，不以為苦。但恨不見我子悉達。」如來已知父王悒悒遲，今欲向終，要見諸子，告難陀曰：「淨飯王者，是我曹父，能生聖子，利益世間，今宜往詣，報育養恩。」世尊即以十力、四無所畏、佛不共法，放大光明。其光照耀，內外通達。光照王身，患苦得安。王遂怪言：「是何光也？脫是我子悉達來也。」佛便入宮。王見佛來，遙舉兩手接足而言：「唯願如來手觸我身，令我得安。我今最後得見世尊，痛恨即除。」佛告難陀：「睹王本時顏色端正。今得重病，端正何在？」時王合掌，以偈讚嘆。佛言：「唯願大王莫復愁悒，所以然者，道德純備，無有缺減。」佛即以手著父王額：「王是清淨戒行之人，心垢已離。今應歡悅，不宜煩惱。當諦思念諸經法義。於不牢固，得堅固志，已種善根。是故大王，宜應歡喜。命雖欲終，自可寬意。」時王聞已，喜不自勝，即以自手捉於佛手著於心上。王於臥處，合掌心禮。無常對至，命盡氣絕，忽就後世。佛告眾言：「父王淨飯是清淨人，捨此生已，生淨居天。」眾會聞已，即捨愁毒。<p>爾時世尊已入涅槃，時阿那律見佛滅已，即昇忉利，往摩耶所，以偈說之。摩耶聞已，悲泣垂淚而作是言：「佛入涅槃，世間眼滅。昔日在於淨飯王宮，始生七日我便命終，竟未抱育，展母子情。姨母乳養，及已長大，逾城出家。既成道已，開示慧眼，如何一旦便入涅槃？」即與天女趨雙樹間，頭頂作禮，而作是言：「共於過去無量劫來長為母子，未曾捨離。一旦於今無相見期，嗚呼苦哉，眾生福盡。」即以天花，用散棺上。爾時世尊以大神力，令諸棺蓋皆自開發，合掌而起，身毛孔中放千光明，一一光明有千化佛，悉共合掌向彼摩耶，以梵音聲問訊母言：「遠屈來下此閻浮提，諸行法爾，勿須啼泣。」阿難白佛：「後世眾生必當問我：世尊入滅，復何所說？云何答之？」佛告阿難：「汝當答言：世尊已入涅槃，摩耶從天來下至金棺所。爾時如來為後世不孝諸眾生故，從金棺出，身毛孔中放千光明，一一光明有千化佛，悉皆合掌向彼摩耶。」阿難白佛：「當何名此經？云何奉持？」佛言：「我於昔日忉利天上為母說法，今復在此母子相見，汝為後世諸眾生故，次第演說此經，名曰《佛臨涅槃母子相見經》，如是奉持。」爾時世尊與母辭別，即便合棺。摩耶夫人悲泣即禮，右遶十匝，還歸天上。眾等當知，世尊以願力寧其親，眾生以業力背其親。願力堅固，歷萬變而不差；業力虛浮，雖百年而何益？均是人子，豈無孝心哉？為法酬恩屢啟端，方知究竟奉親難。別離世數誰能免？悲智家風切好看。淨飯一心呈玉偈，摩耶十匝遶金棺。此身堅密何曾礙？笑倒雲門赤肉團。<p>大孝釋迦牟尼佛<p>普勸大眾儀當演<p>比丘（某）等謹白大眾：上來依經敘述本師歷劫以來，迄至今生孝養父母苦行因緣，乃至成佛，還度父母，令得道果。眾等聽聞，當生省悟。既省悟已，當正思惟。我等自無始來，不聞正法，不知恩德，常與父母互為冤讎，不復相識，反生殘害。所以輪迴長夜，永無出期。今自忖量，實生慚愧。諦觀如來孝行，今古無儔，可不皈依？可不瞻慕？故北京奧法師以五家之孝，發明如來之大孝：且天子以愛敬自親，不慢不惡他人為孝，以教流百姓、道光四海為益；佛以度脫父母及一切眾生為孝，以恩霑九類、悲含法界為益。諸侯以不矯、不溢、謹節為孝，以守富貴、保安社稷為益；佛以無我無人、謙虛下意為孝，以圓福慧、不退轉為益。鄉大夫以服先王之法服、謹為言行為孝，以守宗廟為益；佛以服諸佛之定服、謹慮身口為孝，以守像法為益。士以敬事君長為孝，以保祿位、守祭祀為益；佛以皈依聖賢為孝，以成行位、紹繼佛種為益。庶人以勤於農桑為孝，謹身節用、敬養父母為益；佛以勤修定慧為孝，以少欲知足、增長智慧方便為益。如是對辦，一一超過，故名大孝。<p>又《辯正論》云：其孝有三：小孝用力，中孝用勞，大孝不匱。不匱者，即如來之孝也。回軒實相之域，凝神寂照之場。指泥洹而長歸，垂法身而遐覽。既乃母氏天降，剖金棺而演法。父王即世，執寶幢而送終。斯不匱之道也。且如世人暫放一子出家，其福資於九族。捨三惡道，報得生天。況如來累劫行出世之孝者乎？是知難報之恩，唯佛能報；難行之行，唯佛能行；難捨之身，唯佛能捨；難成之道，唯佛能成。眾等今日，可不信向？為父母者，宜勉行持，始自今生，終於覺果。誓願依如來之大教，報父母之大恩，導父母於一乘，證如來之大覺。毗盧本是一凡夫，曠劫修行作楷模。今日因之成道已，諸人還有所生無。輪迴路上安能捨？解脫門中正好趨。世出世間須兩立，休於苦海更盤盓。<p>大孝釋迦牟尼佛<p>（加持集法悅捨苦陀羅尼<#sp>歌讚）<p>（下座<#sp>止<#sp>讚禮）
。
<juan>如來廣孝十種報恩道場紀讚武帝龍飛大業成，尊臨天下不為榮。浮雲富貴知如幻，逝水光陰念所生。願用髮膚酬至德，甘為奴僕委鴻名。我今為報為人子，父母非輕四海輕。<p>（奏樂<#sp>炷香<#sp>設禮<#sp>舉香讚）<p>心燃五分，普遍十方。香嚴童子悟真常，鼻觀實難量。瑞靄祥光，堪獻法中王。<p>南無香雲蓋菩薩<#sp>（三聲）<p>清淨慧菩薩摩訶薩<#sp>（又）<p>夫此水者，浩浩長江之內，滔滔苦海之間。金風動而虎派龍牙，法雨灑而銀堆雪浪。或居於阿耨池畔，或居於香象口中。流時滴滴至曹溪，灑時涓涓通覺海。茲當紀讚十種報恩，敬陳醮典，猶恐人物往來，身霑穢汙，有干金相，冒瀆聖聰，故憑法水灌灑醮筵，外塵勞悉令清淨。解穢靈章，雷音諷誦。<#sp>（念咒）<p>醮筵內外悉清淨<p>光明藏菩薩摩訶薩<p>夫寶燭者，光明燭，性本然，祖師心印在何邊？明鏡在心心在外，不離當念在目前。一月普光一切水，世尊拈起掌青蓮。迦葉微微剖顏笑，一燈傳世百燈傳。桃花峰頂風聲靜，夜冷寒窗色更鮮。若人會得傳燈意，便是如來第一禪。<p>檀那虔誠，燃燭供養。<p>燭影輝煌，銀漢落穹蒼；紫霧盤施，丹鳳儀仙掌。慧焰初騰，瑞氣衝宵漢；鷲嶺分來，燈燈無盡藏。<p>覺樹花開，大地咸生春色；法音遐震，普天共仰玄提。將造佛之階梯，先由於初地。報恩法會讚十種恩，眾等虔誠稱揚寶號。佛面猶如淨滿月，亦如千日放光明。圓光普照於十方，喜捨慈悲皆具足。<p>南無大孝釋迦牟尼佛<#sp>（念）大孝釋迦牟尼佛<p>初更鼓打鼕鼕的，太子身騎白馬便騰空。<#sp>（念）南無大孝釋迦佛<p>雪山岩畔現法身，五更太子去修行。<#sp>（念）南無釋迦牟尼佛<p>喪則致其哀，祭則致其嚴。<#sp>（念）南無大孝釋迦佛<p>開宗明義三千口，只因家和永不分。<#sp>（念）南無大孝釋迦佛<p>孟宗哭竹冬生筍，郭巨埋兒天錫金。<#sp>（念）南無大孝釋迦佛<p>王祥臥冰雪壘腰，黃香扇枕奉雙親。<#sp>（念）南無大孝釋迦佛<p>丁蘭刻木為娘叫，董永賣身殯葬父。<#sp>（念）南無大孝釋迦佛<p>割股救婆劉媳婦，曹俄殺子奉雙親。<#sp>（念）南無大孝釋迦佛<p>羔羊跪乳報父母，人不報恩為何因？<#sp>（念）南無大孝釋迦佛<p>慈鴉返哺報父母，行孝之人天眼開。<#sp>（念）南無大孝釋迦佛<p>目連救母生天去，至今孝道永傳名。<#sp>（念）南無大孝釋迦佛<p>上報四重恩，下濟三途苦。<#sp>（念）南無大孝釋迦佛<p>苦，左肩擔父，右肩擔母。恩難報父，恩難報母。<#sp>（念）南無大孝釋迦佛<p>苦，十月懷胎苦，推乾就濕母，恩難報父母。<#sp>（念）南無大孝釋迦佛<p>苦，臨期生產苦，恩難報母，生身守父母。<#sp>（念）南無大孝釋迦佛<p>恩難報父，恩難報母。<#sp>（念）南無大孝釋迦佛<p>眾等皈命禮<#sp>南無大孝釋迦佛<#sp>（拈香）<p>南無香雲蓋菩薩<#sp>（願）香雲繚遶<p>夫此香者，善根種就，心地栽培。清奇本自天然，雕琢豈由人力？蘭麝叢中推第一，旃檀林裡選無雙。焚時瑞氣靄金爐，散作祥雲遶玉殿。一縷寒煙纔起處，十方諸佛悉遙聞。薰成戒、定、慧香，普供上、中、下座。今於此際，豈敢埋藏？爇向爐中，耑伸供養。<p>三身四智，圓明十號之尊；八藏五乘，微妙一真之教。悲增智增之菩薩，有學無學之聖僧，圭峰、慈覺、明教大師。伏願六通洞鑒，五眼迴施。允我激切之誠，克副懇禱之願。更祈過現雙親，存亡利樂，光降醮筵，受請供養。<p>南無《大方便佛報恩經》<#sp>（和）大孝釋迦牟尼佛<p>讚十種恩儀當演<p>如來十種報深恩，普勸諸人孝二親。為人若不行孝道，恐後難逢父母身。<p>法師指示，朗宣洪文。<p>《涅槃經》云：奇哉父母，生育我等，受大苦惱。滿足十月，懷抱我身。既生之後，推乾就濕，除去不淨，大小便利，乳哺長養，將護我身。以是義故，我當報恩，隨順供養。<p>道經云：天下人民皆因父母寄胎誕育而生此身。受氣在胎，其苦無量；懷胎十月，迅速不停；受孕滿時，支脈俱解；其中非一，因以喪身。幼小嬰兒提攜養育，洗浣穢濁，不憚艱辛。寧損己安，欲兒安處。<p>詩云：「父兮生我，母兮鞠我。拊我畜我，長我育我。顧我復我，出入腹我。欲報之德，昊天罔極。」<p>三教本無異說，二親俱有重恩。父有生成之功，則固比於天；母有養育之勞，則固比於地。原其大要，略舉十焉。佛告阿難：父母恩德有其十種。何者為十？所謂懷躭守護恩、臨產受苦恩、生子忘憂恩、嚥苦吐甘恩、回乾就濕恩、乳哺養育恩、洗濯不淨恩、為造惡業恩、遠行憶念恩、究竟憐憫恩。我今為報過、現父母十種恩德，各望志誠，同為緣助。<p>皈依大孝釋迦佛<#sp>（四聲<#sp>胡跪讚禮）<p>志心皈命禮娑婆教主、我等本師、大孝釋迦牟尼佛兜率宮中降母胎，胎中廓爾總兼該。能容法界如來孕，不礙塵沙佛子來。傷嘆子縈三障業，纏綿母受一年災。願親無復懷躭苦，永托蓮臺上品開。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>一歲孩兒，抱在娘懷裏。將乳共兒，吃了昏昏睡。抱在房中，尋些生活計。願兒成人，報答娘恩意。<p>（舉）懷躭守護恩難報<p>志心皈命禮娑婆教主、我等本師、大孝釋迦牟尼佛摩耶樹下欲攀枝，正值如來降誕時。妙體瑩然生右脅，慈親宛爾展雙眉。子生迫窄牛遭剝，母苦昏迷鬼欲持。臨產片時恩力重，願親早得證無為。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>兩歲孩兒，漸漸立得地。娘見兒行，肚裏生歡喜。口裏不吃，吐與孩兒吃。願兒成人，來報娘恩意。<p>臨產受苦恩難報<p>志心皈命禮娑婆教主、我等本師、大孝釋迦牟尼佛悉達纔生目四方，各行七步表殊常。父因返拜情尤悅，母得生天喜不忘。懶顧自身春漸老，笑觀兒子日偏長。至公不宰真端的，報德須依大法王。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>三歲孩兒，閃在門外裏。娘見兒行，生得娘喜氣。叉手教兒，便來娘懷裏。願兒成人，報答娘恩意。<p>生子忘憂恩難報<p>志心皈命禮娑婆教主、我等本師、大孝釋迦牟尼佛往省歸寧笑不休，養親法乳古無儔。飽吞必到菩提岸，爛嚼終乘般若舟。為子吐甘滋舌本，忍心嚥苦皺眉頭。我今願托如來力，隨侍親歸法性遊。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>四歲孩兒，閃在門而外。看見三寶，合掌便禮。願兒早早，離了塵勞地。龍華會上，與娘親授記。<p>嚥苦吐甘恩難報<p>志心皈命禮娑婆教主、我等本師、大孝釋迦牟尼佛紫摩金身色可誇，冰清玉潔了無瑕。面如秋夜團團月，足步紅蓮朵朵花。就濕投身甘穢濁，回乾任子臥橫斜。願親迥出塵埃表，無復情雲四面遮。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>五歲孩兒，便知天和地。送在學堂，學些由山水。到我靈山，替娘蒙授記。願兒成人，報答娘恩意。<p>回乾就濕恩難報<p>志心皈命禮娑婆教主、我等本師、大孝釋迦牟尼佛歡喜園中興味濃，母恩求報意偏工。慈風乍扇恩波舉，法雨纔施業火空。血乳養兒甯起念，齒牙嚼飯肯欺功。雪山真味何曾失？會得宜將日日供。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>六歲孩兒，送在學堂裏。細讀詩書，學些文章義。娘去送飯，送與孩兒吃。願兒成人，報答娘恩意。<p>乳哺養育恩難報<p>志心皈命禮娑婆教主、我等本師、大孝釋迦牟尼佛太子初生道力餘，九龍吐水浴金軀。不須俗子頻揩拭，端為眾生作範模。頗恨形軀多垢穢，徒勞父母幾勤劬。泥蓮河畔垂千古，效學如來得也無。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>七歲孩兒，五更清早起。不叫爺娘，便去學堂裏。娘在家中，心裏生憂慮。願兒成人，報答娘恩意。<p>洗濯不淨恩難報<p>志心皈命禮娑婆教主、我等本師、大孝釋迦牟尼佛導化人天戒力強，堅持世嗣即繁昌。故拋禁苑為人子，終證菩提號法王。情愛有些纏子女，冤讎無限惱爺娘。如何截斷從前事，不見金牛刃落霜。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>八歲孩兒，才得漸成氣。欲想劬勞，恩深難得起。二十四孝，都在人心裏。長大成人，方知娘恩意。為造惡業恩難報<p>志心皈命禮娑婆教主、我等本師、大孝釋迦牟尼佛故國天宮任往還，喜將禪悅奉慈顏。父王意地澄如水，慈母情田靜若山。有子已行千里遠，勞親注想百年間。勸君且學如來行，莫似萊衣只戲斑。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>九歲孩兒，纔得漸成氣。郭巨埋兒，他從孝心起；王祥臥冰，感動天和地；孟宗哭竹，現筍與娘吃。<p>遠行憶念恩難報<p>志心皈命禮娑婆教主、我等本師、大孝釋迦牟尼佛父母俱拋亦自安，淨居忉利去何難？塵剎互遍曾無礙，根境相含切好看。老死路途雖隔絕，髮膚情念沒遮欄。人間甘旨難呈獻，願侍雙親般涅槃。<p>我今稱讚，願賜加威，攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>十歲孩兒，自有衝天志。不學諸人，空老一百歲。孝順爺娘，還生孝順子。普勸諸人，報答娘恩意。<p>究竟憐憫恩難報<p>現在父母恩難報<p>過去父母恩難報<p>志心皈命禮，恩父慈母。天下悲傷，懷胎十月受艱辛，每日昏沈如重病。臨期生產，命在須臾，是男是女母心慌。乳哺三年娘辛苦，推乾就濕，恩受嬌兒。伏能長大成人，先要婚姻完備。殺生害命，造惡無邊。男女對對團圓，母親無常來到。喉中氣斷，眼下分離。三魂杳杳往陰司，七魄幽幽歸地府。閻羅判問：作何善因？當時口內無回言，兩眼雙雙流淚。獄官判問：聽說原由。你在世上為人，多造罪愆深重。生男養女，血污地祗。江邊洗濯衣裳，不淨穢污水府。陰司按內，惡薄分明。如今取到陰司，只得將身受苦。<p>獄官分付馬面牛頭，等時打上鐵床，重重腳縛扚拷。油鐺火熬，煎煮炮燒。將身勒上刀山，又使牛耕鋸解。愁雲暗暗，黑霧漫漫。親男親女在何方？恩愛夫妻不見面。啼聲大哭，日夜悽惶。早知有此業因緣，何不生前求懺悔？如今方省，儘是虛沒。奉勸世上為人，早早回心向善。早朝念佛，暮禮如來。百年命盡了無常，不怕陰司並地府。南無大悲大願、大聖大慈報恩德菩薩摩訶薩。伏願不違本誓，憐愍有情。攝受報恩人，同行出世孝。<p>誦報恩德真言曰：<p>唵（引）。阿陀那僧。娑婆訶。<p>志心皈命禮，靈山會上釋迦尊。報答爺娘養育恩，養我一身無報答。發心齋戒禮血盆，在堂父母增延壽，過去父母早超昇。我今禮拜佛如來，願我雙親離苦難。<p>南無大悲大願、大聖大慈、我等本師、大孝釋迦牟尼佛<p>南無三界師、四生父、釋迦如來兜率來儀相<p>南無三界師、四生父、釋迦如來王宮托化相<p>南無三界師、四生父、釋迦如來子夜出城相<p>南無三界師、四生父、釋迦如來泥蓮沐浴相<p>南無三界師、四生父、釋迦如來雪山修道相<p>南無三界師、四生父、釋迦如來樹下降魔相<p>南無三界師、四生父、釋迦如來靈山說法相<p>南無三界師、四生父、釋迦如來雙林入滅相<p>佛說威靈降寶臺，眾生有難挂心懷。<p>觀音菩薩灑淨水，靈山請出世尊來。<p>南無讚如來，第一號，毗那園內摩耶到，無憂樹下降金身，累劫修行成佛道。<p>南無讚如來，第二號，九龍吐水霞光照，地湧金蓮捧世尊，累劫修行成佛道。<p>南無讚如來，第三號，四門遊翫觀生老，回頭看時不久常，累劫修行成佛道。<p>南無讚如來，第四號，棄捨皇宮去修道，夜至三更天神報，累劫修行成佛道。<p>南無讚如來，第五號，天王乘馬雲中報，城南留下馬蹄蹤，累劫修行成佛道。<p>南無讚如來，第六號，不戀皇宮去修道，信香一炷付耶輸，累劫修行成佛道。<p>南無讚如來，第七號，雀巢冠頂三層遶，蘆芽穿膝不曾移，累劫修行成佛道。<p>南無讚如來，第八號，盤陀石上談經教，泥蓮河內浴金身，累劫修行成佛道。<p>南無讚如來，第九號，梵王太子親身到，耶輸宮主離火坑，累劫修行成佛道。<p>南無讚如來，第十號，夫人踏往靈山告，世尊一指化紅蓮，累劫修行成佛道。<p>南無讚如來，十一號，時時演說三乘教，度盡眾生佛會來，累劫修行成佛道。<p>南無讚如來，十二號，泥蓮沐浴清波沼，洗滌塵勞溫湯澡，累劫修行成佛道。<p>南無讚如來，圓滿號，天宮裏面多快樂，仙童玉女捧香華，累劫修行成佛道。<p>願共諸眾生，一心頭面禮大孝釋迦佛長空象駕日輪紅，命生迦羅淨梵宮。富落雪山修萬行，貴榮鹿苑闡宗風。金光照處天人集，玉輦行時釋梵宗。滿月慈容黃金相，堂堂具足法王雄。<p>身色如金山，端嚴甚微妙。如淨琉璃中，內現真金相。世尊功德，難盡讚揚。<p>紀讚疏章，法師宣讀<p>（稱念）真如湛寂體圓明<p>（念）南無大孝釋迦佛<#sp>（稱念）南無大孝釋迦牟尼佛<p>昔日我佛梵王太子，在摩耶腹中顯神通，七步現天宮。<p>（念）南無大孝釋迦佛<#sp>（稱念）南無大孝釋迦牟尼佛我佛降誕生時<#sp>（外壇化奏）<p>（稱念）南無大孝釋迦牟尼佛，遙望光臨道場。<#sp>（宣引）駕祥雲菩薩<p>釋迦示六年之苦行，道果圓成；破六欲之天魔，神光閃爍。菩薩齊修於六度，為眷屬之莊嚴；聲聞皆證於六通，作前後之圍遶。授記則六合乾坤震動，說法則六時花雨繽紛。妙德難思，恩光普被。今當紀讚上聖，答報親恩，虔具疏文一函，上詣總相門中。<#sp>（呈進）<p>躬伸禮請<p>報恩會上諸佛菩薩<p>紀讚壇中無邊賢聖<p>法報化身釋迦文佛<p>十方剎海諸大菩薩<p>聲聞羅漢護法善神<p>造著孝論三大祖師<p>普座下，禮請光臨道場，證盟修奉。伏惟使者，抱持情涃，參叩蓮臺，瞻望聖顏，雲臨法會。檀那捧杯，奠茶餞送。遙望慈悲，光臨法場。<p>凡情上達大圓鏡<#sp>（又）<p>（加持獻花寶座淨金輪座<#sp>（至）報恩德真言）妙寶蓮花清淨座，法空空寂妙難思。空中妙有普莊嚴，此是如來法空座。<p>唵（引）。伽摩羅耶。娑婆訶。莊嚴清淨金剛座，我佛跏趺轉法輪。一千諸佛證菩提，次第現身登寶座。<p>唵（引）。紹知伽陀。虎❥畔。武帝至尊仁孝念，甘為奴僕報劬勞。著儀動地雨天花，父母非輕四海輕。<p>唵（引）。阿陀那僧。娑婆訶。<p>信禮報恩德菩薩<p>（奏樂<#sp>炷香<#sp>陳供<#sp>醮儀<#sp>獻於諸聖位前）<p>讚供養偈我今奉獻甘露食，量等須彌無過上。色香美味遍十方，合會聖賢哀納受。<p>普伸供養真言曰：<p>唵。誐誐南。三婆嚩。嚩嚩嚩。<p>（奠茶<#sp>化錢<#sp>謝恩四叩首畢<#sp>奏樂<#sp>詣於十種報恩位前）<p>（炷香<#sp>設禮<#sp>陳獻醮儀）一報天地蓋載恩，二報日月照臨恩，三報國王水土恩，四報父母養育恩。現在雙親增福壽，過去父母早超昇。<p>普伸供養真言曰：<p>唵。阿陀那僧。娑婆訶。<p>報恩德菩薩摩訶薩<p>（謝恩<#sp>設禮十二叩首<#sp>大眾遶壇<#sp>吟偈回向）長把一心禮佛天，命延鞏固自悠然。富因廣積來生福，貴為深根宿世緣。金磬聲中吟風韻，玉龍頂上裊龍涎。滿門俱是俊才子，堂上恭欽二老仙。<p>如來廣孝十種報恩提綱密教儀文節次合集終
。
<juan>如來廣孝十種報恩道場儀文卷中<p>漢州綿竹大中祥符寺住持長講華嚴海印大師思覺集<p>第二時儒釋兼濟法事分為十七節：啟白敘意；燒香供養；禮請上聖；懸幡獻衣；施食施財；儒釋兼濟；禍福淺深；居則致其敬；養則致其樂；病則致其憂；喪則致其哀；祭則致其嚴；化風遠被；行孝感驗；普勸大眾；禮佛懺悔；壇外放生。且第一、啟白敘意<p>比丘眾等，伏聞瞿曇設教，實指乎心；孔聖立言，唯存於孝。心乃萬緣之祖，孝為百行之先。非心無以了萬緣，離孝孰能敦百行？故龐老心空而及第，曾參孝感以成名。圭峰標儒釋兼濟之科，慈覺立真俗混融之論。若欲立身行道，何如設供報恩？營辦珍饈，將酬厚德。比丘眾等謹與會主（某），稽首和南，志誠仰告報恩會上諸佛菩薩、三界四府萬靈、十方滿空賢聖。<p>今當第二時中，欲陞寶座，演說世諦法門，伏冀聖慈密垂加護，庶使法音周遍，顯正摧邪；使末法人，俱遵孝行。慈愍故，悲愍故，大慈悲愍故。<p>惟願慈悲常攝受<p>第二、燒香供養<p>上來敘意已竟，今當燒香供養。謹按《陀羅尼集經》云：佛言：善男子手執香爐燒香供養，為其七世父母、現存父母著一丸香，普為六道著一丸香，又為自身著一丸香，又為一切病苦眾生著一丸香，如法供養釋迦文佛，運心周遍。諸眾生處，香雲遍至，滿十方界，稱揚三寶，遍至六道，滿眾生願。病苦眾生香雲入體，除去一切種種病苦。今請會主燒香，一一注想。<p>眾等志誠心，同誦燒香偈：戒定慧解知見香，遍十方剎常芬馥。願此香雲亦如是，回作自他五分身。<p>（加持燒香真言）<p>第三、禮請上聖<p>大眾志誠心，同誦嘆佛偈：敬禮金色相，面淨如滿月。敬禮智無比，離垢三界尊。髮淨光潤澤，頂高如須彌。觀者無厭足，眉間白毫相。為眾宣微妙，度脫無量眾，我讚功德聚，無垢清淨福。<p>信禮大孝釋迦佛<#sp>（宣疏）<p>凡情上達大圓鏡<p>（加持諸佛願智真言<#sp>（至）禮拜真言<#sp>炷香）<p>禮拜能除我慢障，禮拜能感尊貴身，禮拜能滅七支僭，禮拜能生三業善。今當禮請報恩會上諸佛菩薩光降道場，受請供養。<p>誠心仰請報恩會上，此法會中，二時禮請<p>清淨法身毗盧遮那佛<p>圓滿報身盧舍那佛<p>三類化身釋迦文佛<p>十方三世一切諸佛<p>伏願慈悲憐憫，俯垂道場，為我報恩，作大利益。<p>誠心仰請報恩會上，此法會中，二時禮請<p>文殊普賢二大菩薩<p>觀音勢至二大菩薩<p>藥王藥上二大菩薩<p>諸尊菩薩摩訶薩眾<p>伏願<#sp>（同前）<p>誠心仰請報恩會上，此法會中，二時禮請<p>阿難目連二尊者<p>辟支伽阿羅漢眾<p>圭峰禪師<p>慈覺禪師<p>明教大師<p>報恩海會一切聖賢<p>伏願<#sp>（同前）<p>上來禮請報恩海會諸佛菩薩、十方聖賢，已沐雲臨道場。伏願天眼遙見，慧耳遙聞，他心遙知，神通遙鑒，以大悲力，啟無緣慈，憐憫有情，哀受我請，慈悲護念，降臨道場，證盟此齋，充遍法界。願此善力，廣大無邊，猶若虛空，具諸功德。<p>奉請已，一心皈命禮常住三寶。<p>蓮花捧足降臨來<p>（加持獻花寶座真言）<p>第四、懸幡獻衣<p>《釋氏會要》說：造幡如人身形，以表翻惡向善，翻邪向正。別而言之，有三意爾：一者欲令己身常住三寶前故，二者欲令策心不退轉故，三者欲表自心能皈向故。<p>昔阿育王造金幡千二百首懸諸剎土，遂延壽二十五年，故名續命神幡。又優波迦多於過去世作一長幡懸毗婆尸佛塔上，緣是功德，九十一劫不墮惡道，天上人間常有大幡覆之。今建齋會主（某）奉為父母獻新淨幡，願此功德，亦復如是。<p>趙秦晉太始五年七月初三日夜半忽死，再甦自言：陰司令我按行諸獄，至一獄中自見父母及二弟，又見二人齎文書來敕獄吏言：有三人家奉佛懸幡，救解生時過犯。出就福舍，即見大殿莊嚴極勝，有佛於中踞師子座，頂有日光，泰山府君來為作禮。吏人告泰山曰：佛是天上天下度人之師，今欲普度此惡道人，皆令出離。時有百萬九千人一時得出，地獄遂空。此乃造幡功德，能福於冥路耳。今設齋會主（某）奉為過現父母獻新淨幡，願此功德，亦復如是。<p>南無持幡蓋菩薩<p>（加持獻幡真言）<p>獻衣功德<p>衣供養諸佛菩薩<p>佛佛相傳，雞足山中，捧持不倦；祖祖密付，大庾嶺上，提起便休。忍辱正好為衣，慚恥亦能被體。須信理由事顯，道要人弘。慮眾生慳習之未除，冀會主施心之大展。道存目擊，事要深思。故經云：昔有國王行至曠澤，饑渴疲極，有一女人悉能與之。王見女子裸形無衣，即時付與。衣纔被體，自有火焚。如是至三，終不能得。王問其故。女子言：由我往昔慳吝衣故，今受此報。若王想念者，作衣施佛及僧，我即得之。王受其言，作衣布施。時彼女子持著新衣，自鬼道中生於天上。會主（某）施新淨衣，願聖慈悲，俯垂攝受。<p>衣供養菩薩<p>（加持獻衣真言）<p>獻食供養<p>禪悅食菩薩<p>長養法身，須憑禪悅；支援慧命，必假資糧。王舍城中，時節因緣已至；毗耶城裏，飯食想念難除。陸績懷橘而奉親之事彌彰，目連餉飯而救母之心愈切。然考叔不食，為化莊公；維摩託來，莫非香積。休問何時消化，要明來處自然。故《賢愚經》云：有大長者初生一男，面貌端嚴，福慧絕倫。既生數日，問父母言：世尊在否？舍利弗、阿難等悉為在否？父母答言：悉皆現在。又言：唯願二親為我請佛及比丘僧。父母告言：當須供具，非猝可辦。兒曰：但掃堂舍，莊嚴床席，施三高座，百味飯食自然而至。又我先身之母今猶存在，為我請之。父母隨語，一一依之。三高座者，一為如來，二為本生，三為今生父母。佛與眾僧既入其舍，次第坐定，甘膳美味，自然豐足。佛為說法，父及二母、合室眷屬聞法歡喜，盡得初果。又經云：施三種人，果報無盡。一者病人，二者父母，三者如來。今會主（某）奉為（某）謹辦齋食，上獻聖賢，伏冀慈悲，俯垂攝受。<p>禪悅食菩薩摩訶薩<p>（加持獻食真言）<p>施財功德<p>財供養菩薩<p>報本奉親，儒釋皆能孝也；博施濟眾，堯舜其猶病諸？欲父母之福果大臻，唯佛法之福田最勝。慈童女上獻兩鏹、四鏹八鏹，給孤獨善了下財、中財上財。非唯玉女承顏，直得大千無侶。要保金錢滿藏，好看貧女賣薪。經云：有一長者初生一男，其手握拳，披而視之，有二金錢。父母取之，復生如故。如是勤取，金錢滿藏。阿難白佛：此人何因得如是手？佛言：此人宿世乏於財寶，常於野澤取薪賣之。得兩文錢，即以奉施。佛愍此人，即為受之。因施財故，九十億劫常把金錢，無有窮盡。又佛告廣博仙人言：復有五種無上之施。何者為五？一者施於如來，其施無上；二者施於眾僧，其施無上；三者施說法者，其施無上；四者施於父，其施無上；五者施母，其施無上。今會主（某）奉為佛、法、僧、父、母辦五分財，專誠奉獻，伏願慈悲，俯垂攝受。<p>財供養菩薩摩訶薩<p>（加持普供養真言）<p>眾等志誠，如法應和：若人狹劣者，雖多行布施，受者不清淨，故今果報少。若行慧施時，福田雖不淨，能生廣大心，果報亦不淨。<p>隨心所願皆圓滿<p>是諸眾等人各胡跪，嚴持香花，如法供養。<p>（加持五供養真言）<p>普供養菩薩摩訶薩<#sp>（止）<p>第二時陞座<p>（加持楞嚴字母真言）<p>儒釋兼濟儀當演<p>比丘（某）等伏聞圭峰禪師云：「始乎混沌，塞乎天地，通人神貫貴賤，儒釋皆宗之，其唯孝道矣。」《孝經》云：先王有至德要道。《戒經》云：孝順至道之法。設教雖殊，至道一也。始自天子，至於庶人。家國相傳，各立宗廟。雖五孝之用各別，而百行之原不殊。此則儒宗所明之孝也。舍那如來初成正覺，頓說華嚴大經。菩薩大戒，戒雖萬行，以孝為宗。此則釋宗所明之孝也。儒則愛護髮膚，揚名後代，致樂春不出，曾子開衾。釋則祝髮壞衣，法資現世，故難陀通信，淨藏回邪。此明二宗侍養之異也。儒則棺槨宅兆，安墓留形；釋則念誦追齋，薦其去識。此明二宗居喪之異也。儒則內齋外定，想其音容；釋則設供講經，資其業報。此明二宗齋忌之異也。儒則四時煞命，春夏秋冬；釋則三節放生，施戒盆會。此明二宗祭享之異也。儒則條越五刑，犯當五摘而恩赦不該；釋則名標七逆，戒出七遮而阿鼻定入。此明二宗不孝之罪異也。儒則旌表門閭，上天之報；釋則瑩明戒德，淨土之因。此明二宗行孝之福異也。略明數義，餘可較量。然先王立於祭法者，令孝子敬事於神靈也。神靈者，即父母之識性也。是知形有生滅，性非生滅。既形滅而神不滅，豈厚形而薄神哉？又殺命而祭神者，非聖人之本意也。何以知其然耶？《禮》曰：「父母既歿，必求仁者之粟以祀之。」《孟子》云：「見其生不忍見其死，聞其聲不忍食其肉。故君子遠庖廚也。」《詩》云：「愷悌君子，求福不回。」且福之大者，莫大放生。是釋梵之本因，實天地之大德。今殺彼祭此，豈近仁心？是為可忍，孰不可忍？雖云祈福，福，實是立讎。自徇虛名，殃於神識。經云：昔有賢者奉法精進，得病奄亡，妻子哀戀，火葬收骨，安葬已訖，月旦晦朔，烹殺生命，上塚號哭。亡者戒德，終乃生天。天眼遙見，愍而笑之。變作小兒於邊牧牛，牛便卒死，兒即號哭，割草著前，曉諭令食，如此終日。眾人怪笑，共往語言：「牛死號哭，牛豈知乎？汝愚癡也。」小兒曰：「我不愚也。牛死常在，猶可有望。汝父已死，設百種食，共向號哭，燋骨豈知？吾本汝父，蒙佛生天，見子愚癡，故來啟導。欲得如我，宜當進道。」忽然不見。妻子奉教，同時生天。以理推之，難憑血祭。若父母生於鬼趣當設祭者，豈不聞「黍稷非馨，蘋蘩可薦。應知礿祭，勝於殺牛。況鬼神等差，豈皆受饗？」夫應孝子之懇誠，救二親之苦厄，酬昊天之罔極，唯釋氏之教焉。遂乃搜索聖賢之教，虔求報答之方。得此法門，實為妙行。冀諸聞聽，勉力修行，庶幾點化背恩人，盡使回心酬罔極。儒釋皆宗道貫通，星分爪剖賴圭峰。放生作福恩堪報，改祭為齋善可從。施戒更當資福業，歲時休但想音容。先王古佛相弘濟，類我螟蛉可指蹤。<p>大孝釋迦牟尼佛<p>禍福淺深儀當演<p>《說文》曰：父者，矩也；母者，收也。矩也者，軌則之謂也。授之以性，成之以形，傳之以義方，教之以《詩》《禮》，故曰：有父以瞻也。收也者，涵育之謂也。十月懷躭，三年乳哺，憂勞盡力，憔悴甘心，故曰：有母以依也。父母之恩，卒難可紀。然則順之則福至，逆之則禍生。禍福之門，皆因於我。故經云：慈童長者其父喪後，財賄用盡，役力賣薪，因得兩錢奉養於母。次得四錢，及八錢、十六錢，亦奉於母，孝心轉勝。眾人語云：「汝父在日，入海採寶。」後歸問母，母同前說。遂稟其母，欲作父業。母戲許之，子便辭母。母曰：「我有一子，當待我死，何由可放？」子曰：「以信立身，許我已定。」母即以手牽挽髮髻，子便絕髮而去。既入大海，多獲珍寶。於時一夜大風卒起，眾商既失，遙見一城紺琉璃色，饑渴奔投。有四玉女擎如意珠，作娼伎樂，而共來迎。四萬歲中受大快樂，自然生厭，又欲前去。至頗璃城，有八玉女，受八萬歲。又至白銀城，十六玉女，受十六萬歲。又至黃金城，三十二玉女，受三十二萬歲。准前捨之，但當前行。近見鐵城，心中疑怪，遂入鐵城，見有一人頭戴火輪，捨置頭上，即便出去。慈童問言：「何時得免火輪之苦？」答言：「世間有人，作其罪福，一如汝者。由汝先於閻浮提內日以兩錢奉母，故得琉璃城四萬歲受樂。由奉四錢、八錢、十六錢，故得八萬、十六萬、三十二萬歲受樂。末後背母恩，絕髮而去，故得受此火輪之苦。有人如汝作此罪福，方可代汝，汝可得脫。」因即問言：「此有罪人如我類否？」答言：「其數百千。」慈童聞已，便發願言：「所有罪苦併集我身。」念已，火輪即時墮地。佛告比丘：「時慈童者，我身是也。比丘當知於父母所，少作不善，獲大苦報；少作供養，獲福無量。當作是學，應盡心孝順父母者也。」故《孝行錄》云：行孝之人有十種功德，不孝之人有十種過患。且十種功德者：一者父母歡喜；二者眾人樂見；三者諸聖加護；四者州縣推舉；五者官賜粟帛；六者朝廷獎譽；七者旌表門閭；八者往生淨土；九者常值諸佛；十者成等正覺。十種過患者：一者父母憂愁；二者人不喜見；三者多遭霹靂；四者或陷王法；五者死入地獄；六者出為餓鬼；七者為梟獍蝮蠍；八者遺棄小兒；九者為孤貧獨老；十者永沈苦海。此數者罪福如前，淺深有別，遠害就利，可不孝乎？然上根者率性而孝，中根者循禮而孝，下根者畏刑而孝。畏刑則循禮，循禮則率性，此古人立法之本意也。向下摘取《孝經》五句之文，以辨三教生前歿後奉親之道。切希會眾決意行持，乾枯業海之波瀾，成就聖人之德業。賣薪行孝見慈童，順逆皆由一念中。玉女承顏花報謝，火輪墮地業因空。經標十種排功過，道被三根品異同。火急修行勤奉養，背恩何日出樊籠？<p>大孝釋迦牟尼佛<p>（加持釋迦佛真言<#sp>拔除罪障真言<#sp>歌讚）<p>居則致其敬儀當演<p>居而能敬，則容止可觀，尊卑有分。如不能敬，雖群會屯聚，犬馬何別？是以古人有色難之誡，孝子懷知敬之心。定省如期，溫清不懈。侍坐則衣冠濟濟，承顏則言貌溫溫。縱斑衣彩戲則尤懷謹恪之心，任銀屏隔坐而豈無戰悅之色？誠非偽行，性出天資。故經云：菩薩慈孝於父母者，性存報恩，恭敬承事，遠惡就善，隨時供給。夙興夜寐，瞻父母意，無事不辦；所得教訓，未曾遺失。心所修行，常自觀察。當辦何事，所聞教誨，尋即知之。常懷歡喜，一心愛敬。盡知父母之心，常念報恩之事。又佛告舍利弗言：復有專修義利，謂於身命無所顧惜，於覺分法有所希望，妙菩提心以為前導，而於父母專修供養。曲躬合掌，謙下問訊；迎送給事，並和順業。是則名為專修義利。又佛告給孤獨言：孝養父母，出辭還返，不失顏色；晨定暮省，小心翼翼。念二親恩，而無窮極。道經云：元始天尊告上智仙人言：若或有人能為父母，當以降生之日默念二親生我之恩，精勤齋戒，廣修眾善，以報劬勞。《孝行錄》云：孝子目無異觀，耳無異聽。怡聲下氣，叉手正容。癢不敢搔，寒不敢襲。問然後對，時然後語。言不爭先，事不專決。不命之坐不敢坐，不謂之去不敢去。所居必有常，所習必有業。惡言不出於口，忿言不反於身。父母之過不外揚，妻妾之言不專用。一舉足不敢忘父母，一出言不敢忘父母。斯可謂之敬矣！咄嗟我輩，有親而不能敬，出入不告，用度不常。狹侮尊親，交結群小，躭荒酒色，較量是非。父母忍之則恃氣虛憍，父母責之則反睛怒目。甚者至於違禮越禁，敗業破家。根其原由，是皆不能敬其居也。仰觀如來之教，豈不愧哉！蓋如來是三界之至尊，常有天人侍衛，故屈慈父，而反拜之。王欲拜時，如來舉身，高七多羅樹。且受其拜者，道在子也；不正受者，表致敬也。故圭峰云：「居則致其敬者，儒則別於犬馬，釋則舉身七多。」而世人只知子敬其父，而不知父敬其子。故當知，情可泯而行不可虧，恩可微而道不可屈。敬事雙親問起居，歸寧色養日無虧。晨昏定省看承我，冬夏溫涼點檢渠。泣竹冬月天生筍，扣冰淵躍雪天魚。踴身高七多羅樹，方信如來道有餘。<p>大孝釋迦牟尼佛<p>養則致其樂儀當演<p>親能養我，我不能養親，則背恩也。若能不背於養，則樂在其中矣。孝子當念十月懷躭，三年乳哺，推乾就濕，咽苦吐甘。至於成人，委之以家門，訓之以《詩》《禮》。蓋孟母有三遷之教，柳親有和膽之勤。此皆親能養我也。我既成立，義當養之。歷觀古人，屈指可數。如負米之子路，懷橘之陸績。老萊戲綵，潘岳捧輿，朱雋販繒，江革傭力。或尊榮於富貴，或卑下於貧賤，是其能養均矣。故佛告郁伽長者言：在家菩薩積聚財寶，非不如法，平直正求，不逼切他。如法得對，起無常想。悉捨無吝，給事父母。又經云：是諸眾生尊重供養於父母者，是人常有梵釋護世之所扶持，能令居家安隱豐樂，如是現世果報珍寶，皆因供養父母而得。又於來世生在人中，或復當來得生天上。何有智者聞是法音，於父母所不勤供養？又佛告給孤獨言：財有三種：一曰下財，謂能積聚，不孝父母，不奉聖人，不好布施，不達悉空故；二曰中財，謂孝順父母，又施他人，但不信死後更生，不肯布施修後世福故；三曰上財，能以衣食孝順父母，奉敬先聖，布施無乏，使成道德，獨步無侶故。《僧祗律》云：父母不信三寶，即少供給；若信三寶，理宜恣與。此明出家之士奉為父母。《增益經》云：父母與一生補處菩薩等，故應承事供養。道經云：若或有人能為父母多修齋供，廣造真經，讀誦受持，教人遵奉，當知是人及於父母，承此果報，即得長生，給養自然，心靈快樂。《孝行錄》云：且如天降黃金，林生紫筍，並非常道，不若治生。或市井經營，或田疇布種，或日求升合，或富有家資，應思儉則有餘，勤則不匱。操持上味，奉給雙親。下品蔬食，自供口腹。又為修治寢室，開豁軒窗，熱則通風，寒則貯火。或捶背而理髮，或設浴而授衣。又宜選買紬綿，多藏羅綺。不厭盈箱之奉，況當衣帛之年。夏則薄涼，冬則輕暖。裁縫既畢，奉獻尊親。至如嘉果茗茶，亦合常時奉養。果能如是，樂莫大焉。恐或悖逆凶頑，荒淫無度，朝昏不顧，甘旨全無，致使爺娘悲愁哽噎。甚者穿花踏柳，走馬鬥雞。一己浮遊，二親饑餒。根其原由，是皆不能樂其養也。諦觀如來昔為太子割肉奉養父母者，豈不愧哉？得道之後，又以其道諭於父母，亦非世人所能及也。故圭峰云：「養則致其樂者，儒則怡聲下氣，溫清定省，故有扇枕溫席之流；釋則節量信毀，分減衣缽，故有割肉充饑之類。」古規有在，善法宜遵。月虧卻許重圓，親老無由再復。養須致樂善看承，和意怡顏侍寢興。捧檄經年伸悅懌，戲斑終日笑憑陵。陸郎甘旨忻懷橘，朱雋寧親喜販繒。爭似如來全道力，淨居忉利等閒昇。<p>大孝釋迦牟尼佛<p>（加持護命善門真言）<p>病則致其憂儀當演<p>親病子亦病，親安子亦安，親之身即子之身也。父母有病，痛徹子身，如此相知，豈不憂也？漢文帝口嘗湯藥，庾沙彌身試艾針。蔡順嘗吐，士岩吮癰。肩輿奉親，設拜求藥。十旬不解帶，七旬不寢寐。或賣身破產，或禱鬼祈神。燈點長明，幡懸續命。古人於此，親病懷憂。故目連白佛言：世尊，若未來世一切佛弟子，救度現世父母，可為爾否？佛言：我正欲說，汝今復問。善男子，若比丘、比丘尼、國王、太子、大臣、宰相、三公、百官、萬民、庶人行慈孝者，皆先為所生現在父母，以百味飯食施十方自恣僧，願我父母，壽命百年。又《藥師本願經》云：佛告阿難：若帝后妃主、儲君王子、大臣輔相、中宮綵女、百官黎庶為病所苦，及餘厄難，亦應造立神幡，燃燈續明，放諸生命，散雜色花，燒眾名香，病得除愈，眾難解脫。道經云：或因父母疾病纏綿，建立道場，修崇道法，其病即愈，平復如常；或因父母險厄囚繫，惡鬼害身，蟲獸為妖，夢寐驚恐，但能恭潔念道修齋，退殄災殃，消除魔鬼。《孝行錄》云：忽爾雙親有疾，猶如萬箭攢心。自代無門，宜求諸聖。又念業通三世，病起多端，理宜色不滿容，行不正履。怒而不篤，言而不聞。曉夕憂勤，左右扶策。衣不解帶，藥必先嘗。淨洗唾壺，躬安濁器。縱逢瞋怒，不退精勤。或於塔寺祈禱，或仗僧徒懺悔，感蒙聖力，冀得親安。所以文王一飯，武王亦一飯；母氏不食，符表亦不食，良可鑒矣！其或略無垂顧，縱任沈疴，荏苒因循，遂致離別。考之藏教，謂之橫死。既為人子，安能忍哉？根其原由，是皆不能憂其病也。觀夫忍辱太子，敲骨出髓治父王病者，豈不愧哉？圭峰云：「病則致其憂者，儒則武王不脫冠帶，文王先嘗湯藥；釋則太子以身為藥，高僧以身為誓。」而世人以草木金石之藥療病，是為極矣，而不知以頭目髓腦之藥治病癒勝。又如來能以法藥治其心病，必置父母於無患之地，究竟常樂矣！然眾生身病不少，誰知心病尤多。身心之病能除，佛法始知玄妙。親病當知子負憂，求醫問藥莫知休。賣身破產終無吝，設拜肩輿不用羞。代死要為潛耀輩，吮癰當作士岩儔。更能仰叩真慈父，天理爭教疾弗瘳。<p>喪則致其哀儀當演<p>身之喪，不如心之喪。身之喪止於三年，心之喪永劫在念。故如來報親於累劫，大悲發願於前生。況我凡夫，敢忘喪制？孝子當念父母初生我時，憂懼萬端。我臨父母之喪，寧不哀慟？遍觀上古，誰不悲哀？所以曾參七日不餐，王延三年泣血；守真哀毀骨立，樊宏病不自支；顏烏助土成墳，董永貸錢助葬；許孜悲號而鳥獸翔集，王褒泣血而樹色慘悽；方儲感白兔之祥，蔡邕有連理之瑞；梁武帝踐霜雪而傷嘆，陸士衡痛慈景之先違。偉哉真哀！壯哉古哲！如婆羅門女，福德深厚，諸天欽仰；為母死亡，哀號之甚，禮覺華定自在王如來以資冥福。忽聞空中有聲報曰：「聖女勿致悲泣，我今示汝母之去處。」女曰：「是何神德？寬我憂慮。」空中再報曰：「我是汝所瞻禮者覺華定自在王如來。見汝憶母倍於常情眾生之分，故來告汝。」又波斯匿王為太后崩，泣不自勝，揮淚而言：「世尊，太后無常，年在期頤。無少壯力，夙夜孝養，未曾違忘。命可贖者，盡當持贖。若以金銀城郭，若以人民可以贖者，盡當持贖。」佛言：「大王當知，有四大恐畏，無能避者。云何為四？老為大恐畏，肌肉消盡；病為大恐畏，無強健志；死為大恐畏，盡無有壽；恩愛別離為大恐畏，哀號迷悶。此四者，不可以刀杖避。」即說偈言：一切人歸死，無有不死者。隨行種禍福，自獲善惡業。地獄為惡行，善者必生天。明慧能分別，唯福能遏禍。<p>又《孝論》云：法雲在母之憂，哀號殊甚，飲食不入口累日；慧約之父母垂死，皆號泣不能自存。然佛教略彼喪制，哭泣者蓋欲泯愛惡而趣清淨也。苟愛惡之心未息，尚留於物，臨喪而弗哀，亦人之安忍也？律曰：不展哀苦者，亦道俗之同恥也。堪嗟末俗，忽略所生，棺槨不施，衣衾不舉。聞樂而樂，臨喪弗哀。根其原由，是皆不能哀其喪也。諦觀釋迦親自舁棺，人天為之哭泣，目連見母不食，哀號聲震三千者，豈不愧哉？圭峰云：「喪則致其哀者，儒則武丁不言，子臯泣血；釋則目連大叫，調御舁棺。」然世人能擗踴哭泣，哀以送之，終不知父母精神之所往。我佛了知父母俱在天宮受生，或破煙然，或登實際。眾若未明天眼，不睹慈顏也。須當克苦修行，免使歷生辜負。臨喪孝子具真哀，擗踴號咷五內摧。嘔血數升悲在膂，忘餐七日淚橫腮。目連大叫真賢者，調御舁棺信善哉。不向真乘消愛見，從前感動總癡孩。<p>大孝釋迦牟尼佛<p>（加持花聚陀羅尼真言）<p>祭則致其嚴儀當演<p>祭而不嚴，如不祭。能嚴於祭，君子嚮之。佛法未來，三代謹嚴於祭；佛法既至，理宜改祭為齋。齋祭雖同，損益有異。蓋祭具牲醴，齋獻蘋蘩。存歿有因，禍福相倚。故有扣冰魚躍，泣竹筍生。澗溪沼沚之毛，蘋蘩蘊藻之菜，筐筥錡釜之器，潢汙行潦之水。可以薦於鬼神，可以饈於王公。又云：東鄰殺牛，不如西鄰之礿祭。此乃古人祭之嚴者也。經云：餓鬼好人，各具五百。而餓鬼家子孫歌舞，好人家子孫啼哭。或問世尊：何爾如是耶？佛言：餓鬼家子孫為其作福，當得解脫，故乃歌舞；好人家子孫為其殺害，將受大苦，故乃啼哭。《地藏本願經》云：大辯長者白地藏言：南閻浮提眾生命終之後，眷屬大小，為修功德，乃至設齋造眾善因，是命終人，得解脫否？答言：若有善男子、善女人命終之後，眷屬骨肉為修營齋，及營齋之次，米泔菜葉，不棄於地。乃至諸食，未獻佛僧，勿得先食。如有違食及不精勤，是命終人，了不得力。若能精勤，七分之中，亡者獲一。六分功德，生者自利。道經云：若復有人，或為亡者七七修齋，轉誦靈文，以資魂識，不歷塗毒，便得生天。《孝德傳》說：孟宗母喪，毀瘠致病。母性嗜筍，宗欲以筍祭，即入竹園，哀告天地，乃得以祭。傷嗟末法，宗廟墮頹，禮法崩壞，衣冠不具，齋祭不嚴。根其原由，是皆不能嚴其祭也。諦觀如來示目連以方便，令設盆供脫母氏一切餓鬼之苦者，豈不羞哉？圭峰云：「祭則致其嚴者，儒則孟宗薦筍，釋則目連餉飯。」故《梁武懺》云：為亡人作福，如餉遠人。若人生天，增益功德；若在三途八難，速令解脫。蓋人之精神，歷變化，亘古今，終不滅也。如火之在薪，薪雖盡而火曷嘗燼乎？但恐其善惡之習淺深不同，或昇或墜，亦自別耳。正好以慧為炬，以慈為舟，冀不滯於昏衢，得永超於苦海。當思祭則致其嚴，礿禘蒸嘗禮法兼。明法唯忻陳簠簋，克誠配享奉虀鹽。休將大辯齋蔬棄，須信青提缽飯甜。人哭鬼歌無用怪，來昆善惡佛能占。<p>大孝釋迦牟尼佛<p>化風遠被儀當演<p>天下之有為者，莫盛於生也。吾資父母以生，故先於父母者也。孝子當念：身從何來？從父母來。父從何來？從祖父母來。母從何來？從外祖父母來。又念伯父、叔父、舅氏之屬，皆父之類也；伯母、叔母、姑姨之屬，皆母之類也。推父母甘旨之心，則無不供承；推父母教令之心，則無不隨順；推父母醫藥之心，則無不看侍；推父母修行之心，則無不勸助。雖禮有先後，事有通扃，而愛敬之心，皆如父母。乃至兄弟姊妹，甥姪子孫，皆父母之支派也；執勞運力仆妾之屬，皆父母之使令也。雖尊卑貴賤有殊，而愛敬之心則一，故得上下歡心以事父母。古有聚族數百口，同居數百年，豈有他哉？皆愛敬父母而及於宗族故也。所以邵興榮八世共住，封延伯三世同財。至如尺布共之，積年合爨，牛馬相乳，鴉鵲同巢，此數者，皆由內和故能外感，又乃自愛其親，施及一切者。如彼男子在家，女子在室，上有慈父，下有慈母，勸以全功專修孝行，此孝之根本也。次又勸彼為孫者孝於祖父母，為外孫者孝於外祖父母，為養子者孝於所養父母，為婦者孝於舅姑，為婿者孝於妻之父母，為仆妾者孝於主人，此孝之枝葉也。然皆不忘養育之恩，一一孝於本生父母，如枝葉不離本根也。此則孝無不在而父母為宗。若以此為宗，則無施不可。若孝子之事君也，以孝道養君之心則為師臣，以孝行行君之法則為大臣，敬君而君亦敬其宗廟社稷則為社稷之臣，愛君而君亦愛其黎民百姓則為天下之臣，推色難之心則為良臣，推幾諫之心則為直臣。皆移忠之道也。是故四海之內皆孝子，四海之內皆忠臣。若孝子之臨民也，以孝道感民之心則不言而化，以孝行為民之法則不令而威。敬其民而不敢慢，則民亦敬之如父；愛其民而不敢傷，而民亦愛之如母。推事父母之善巧，則可使為能吏；推事父母之謹畏，則可使為循吏。治一國則一國之人孝，治一鄉則一鄉之人孝。傷夫！人皆有親，而鮮能養；人皆有子，而鮮能孝。若有孝子能養其親，則聞其名者無不讚嘆，見其面者無不瞻仰，觀其行者無不誠服，仰其風者無不教化。亦能振天地，感鬼神。則鬼神匡扶，天地覆載，自然禍亂不作，災害不生，五福聚於雙親，百順流於九族，風雨調順，國家安寧者也。所謂頭頭俱挺露，物物盡瞻依。淳風遠被化澆漓，本固須知葉不衰。三世同財財愈盛，積年合爨爨常炊。馬牛相乳和如此，鴉鵲同巢義可知。禍亂不生災害殄，君臣父子太平時。<p>大孝釋迦牟尼佛<p>（加持莊嚴王陀羅尼真言<#sp>歌讚）<p>孝行感驗儀當演<p>聖人之道，以善為用；聖人之善，以孝為端。為善而不先其端，無善也；為道而不存其用，無道也。用所以驗道也，端所以行善也。行善而未見行乎父母，能溥善乎？驗道而不見驗乎父母，能為道乎？故知龍吟雲起，虎嘯風生，孝越常倫，自然感應。特標祥瑞，警策人間。不孝者自格其非，行孝者愈堅其志。今當標舉，各冀稱揚。大舜微時，父母使浚井，從而掩之，出於東家井中。蓋大孝之力能爾，故神龍所護也。郭巨掘地，得黃金一釜，上有文曰：「天賜孝子郭巨，官不得奪，人不得取。」劉殷夜夢西籬下有粟，掘之得百石，名曰：「七年粟，賜孝子劉殷。」食七年方盡。宋思禮母病思泉，以大旱，泉水皆涸。思禮禱之，泉忽湧於庭下，日不乏汲。姜詩母好飲江水，詩因取水，被溺而死。後泉湧於舍傍，味如江水。徐勣事母至孝，雖赴試省圍，亦須迎侍。登第，還家奉養，不求仕進。後朝廷聞其孝，就命常為本州教授，以從其志。滕曇恭年五歲，母患熱，思寒瓜，土俗所不產。曇恭銜悲哀切。俄有一沙門曰：「我有兩瓜，分一相遺。」還以與母。尋訪沙門，莫知所在。趙符制名君錫，父老肌重，上下馬難，人莫能於扶持。每朝會請謁，君錫侍行，則父體輕健。人以為孝感。蔡順拾椹，赤黑二器盛之。赤眉賊見而問之。順曰：「黑者奉母，赤者自食。」賊知其孝，乃遺米而去。徐州有孝婦，以二器盛菜。有老人問其故。婦曰：「美菜供姑，惡菜與子。」老人曰：「崗南有菜，可以取之。」婦至崗南，見菜生滿地。古翂父為吏所陷，罪當大辟。翂乃登聞鼓，求代父死。武帝異之，乃宥其父。許坦年十歲，隨父入山採藥。父為猛獸所搏，坦即號叫，以杖擊之，獸走父全。太宗謂侍臣曰：「坦雖幼童，能致命救親，深可嘉尚。」乃授文林郎。張元其祖喪目失明，元請僧誦《藥師經》。行道七日，夜夢人曰：「三日後祖目必差。」已而果然。解叔謙母有疾，遂向夜於庭中稽顙祈禱，聞空中語曰：「此病得丁公藤乃差。」求服之果愈。鄭潛耀母寢疾，刺血為書，請於諸神，乞以身代。火盡而「神許」二字獨不化，翌日母愈。楊炎一門，三世以孝行稱，至門樹六闕，古所未有。王少玄父仕於郡西，隋末為亂兵所害。後欲求骨以葬。時白骨滿野，無由可辨，乃刺血滲之，旬日竟獲父骨。何琦喪母泣血，停柩在殯，為鄰火所逼。煙焰已及，乃匍匐撫棺號哭。俄而風止火息。顏烏至孝，父亡，負土為墳。群鳥銜土以助之，口中血出。遂名其縣為「傷鳥縣」。宗乘父喪，躬自負土作墳，不久而成。墳土自高五尺，松竹自生。吳隱之執喪過禮，家貧，無人助哭。每哭之時，常有雙鶴鳴叫也。夏方遭疫癘，父母等死者十三人。方年十四，夜則號哭，晝則負土。葬畢，廬於墓側。烏鳥猛獸，馴遶其側。王褒葬其父，廬於墓傍，墓前有數栢樹。褒涕泣所著之樹，樹色慘悴，與餘樹不同。梁文正父母俱卒，文正恨不獲終養，乃穿壙為門，蹬道出入。晨夕灑掃其中，結廬墓側。自是不言三十年。其後有甘露降於塋樹之前，白兔馴遶。鄉人以為孝感所致。元德秀喪母，哀甚，刺血繪佛之像，書佛之經，而史氏稱之。李觀居父之憂，刺血寫《金剛般若》，遽有奇香發其舍，郁然連日，及之其鄰。釋道丕，母許氏，初生如天童子。其父歿於王事，丕遂出家。年二十，往霍邑立草庵，鳩工聚集白骨，晝夜誦經，祝曰：「我今志為人子，豈無靈驗者乎？」未數日，果有髑髏躍出于前，丕遂抱持歸華陰。是夜母夢夫歸，明晨骨至。亦可謂全孝也。釋宗頤，母陳氏，師出家後，常勸母持菩薩戒，注想彌陀。又令剪髮為出家僧。於未終時，夢見尼僧十餘輩相召。母夢覺以告師。師曰：「此乃往生之祥也。」言已，母色變白。至臨終時，精神爽利，倍於常日，合掌向西端坐，於念佛中忽然坐滅。此亦全孝者也。如近世孝感者，今大丞相虞公有減臣之筭，增父之年，事章達於上。帝嘉其純孝，遂著名於輔相籍中。乃邛南劉浩然拜章之驗，士大夫以此敬之。孝感如前驗頗詳，神明造物衛行藏。白鳩標瑞棲其宇，芝草呈祥挺在堂。陳氏夢尼生淨土，李公刺血發天香。隆興丞相心詞妙，天下人心好忖量。<p>大孝釋迦牟尼佛<p>普勸大眾儀當演<p>經題<p>比丘（某）謹白大眾：父母者，形生之本，人道之恩。先聖後聖，成道樹教，未始不先於父母者也。若父母在堂，如佛住世，應起難遭之想，當生孝養之心。此則居則致其敬，養則致其樂也。若父母即世，如佛入滅，應起報恩之想，常生拔苦之心。此則喪則致其哀，祭則致其嚴也。能如是者，則孝子之事親終矣。歷觀自古，誰不尊崇？是知父母之恩，既比昊天之德，涓塵之孝，願酬河海之親。凱風念吹棘之心，南陔有採蘭之詠。況乎花卉有重開之日，蟾蜍見復滿之期。惟有雙親，無多歲月。所以為臣者念報劉之日短，為兒者樂事親之日多。莊生有過隙之言，孔聖動逝波之嘆。故圭峰禪師通明二宗教典，設教雖異，事親則同。上來一一敘陳，大意篤於行孝。然行孝者，即報恩也；報恩者，即度脫也。欲度脫者，於此三事當須了知。一者了知親有遠近，二者了知恩有重輕，三者了知報有分全。且親有遠近者，遠即多生父母，近即今生父母。恩輕重者，今生父母恩德最重，多生父母漸漸輕耳。報有分全者，但能侍養一生，名之為分；必能度脫多生，名之為全。又儒教所宗，偏重於父；謂人以形質為本，傳體相續，故取姓於父。但數父祖以上，乃為七世。釋教所宗，偏重於母；謂人以性識為本，形質是性識所依，母是子身寄託之處，故依母而生。卻推此身以前，乃為多生。今此道場論行孝者，等而非偏；論報恩者，全而非分。故一切諸佛成道之時，多生父母皆相會遇，聞法獲益。又佛告諸天言：父母生子，多有所益，要當報恩。過去諸佛所生父母，先取涅槃，皆自供養。將來諸佛，亦復如是。只如沙彌羅比丘，年始八歲入山修道，證阿羅漢果。以宿命通，自知一神為五母作子。自云：我為第一母作子時，我死之後，母見鄰兒出入行步，便念「我子在時，亦當行步」，是以悲泣；我為第二母作子時，天命夭折，母見乳兒便念乳我，亦復悲泣；我為第三母作子時，十歲復死，我母飯時，不得俱食，亦復悲泣；我為第四母作子時，薄命先死，母見鄰兒因媒娶婦，悲念我故，亦復悲泣；我為第五母作子時，年始七歲，辭家學道，我母追念，亦復悲泣。我見五母共會而泣。我一魂神，展轉作子，使令五母啼哭發狂。是故當知，得宿命通，能知五母。又復推徵前世父母，安可較量？但學如來修出世因，成等正覺，如上父母方得度也。若不爾者，但務立身行道，揚名後世，實於父母無少利益。故石壁鈔主云：生前養育，猶少益於尊親；歿後蒸嘗，殊不利於冥路。但得揚虛名於後世，徒負恩於生前。若其親在三途，不減分毫之苦。想茲遠近，虛事劬勞，由是遲回，故不為也。伏望大眾深明此理，印定自心。直須捨短從長，切勿務華去實。君看五母哭彌羅，憂海無風強起波。定果色墮癡愛網，金剛杵碎死生魔。傷嗟棄本甘纏縛，黽勉知恩好切蹉。念念迴光酬罔極，流光催老急如梭。<p>大孝釋迦牟尼佛<p>（加持大寶樓閣真言<#sp>歌讚<#sp>下座<#sp>止）<p>第二時回禮<p>禮佛懺悔<p>謹按《報父母恩德經》云：佛告阿難：我觀眾生雖霑人品，心行愚蒙，不思父母有大恩德；棄恩背義，晨去暮歸，不知父母動止寒溫。晦朔朝晡，永乖扶持；安床薦枕，永不知聞。參問起居，悉皆斷絕。父母年邁，形貌衰羸，羞恥見人，瞋呵欺抑。或復父孤母寡獨處空房，猶如過客寓止宅屋。妻子約束，每事依從；父母瞋呵，全無畏懼。或復是女，婚嫁已畢，遂萌不孝之心。夫婿詬打，忍受甘心；父母微瞋，反生怨恨。自家骨肉，卻以為疏；異姓他宗，情深眷重。或處他邦異郡，音信不通，致使雙親肝腸寸斷。阿難，不孝之人身壞命終，墮阿鼻獄。其獄縱廣八千由旬，四面鐵城，其地亦鐵。鐵為羅網，熾火洞然，猛烈焰爐，雷奔電爍，烊銅燒鐵，流灌罪人。銅狗鐵蛇，恒吐煙焰；炮燒煮炙，支節燋然。劍刃刀輪，如雲如雨，空中亂下；或斫或刺，苦罰罪人。歷劫受殃，無時間歇。阿難，若復有人為父母懺悔罪愆，持齋持戒，若能如是，名曰孝子。若不行此行者，終是地獄之人。《禮》云：居處不莊非孝也，事君不忠非孝也，蒞官不敬非孝也，朋友不信非孝也，戰陣無勇非孝也。又云：五刑之屬三千，其罪莫大於不孝。是知我等於父母所多有過失，未曾了知。雖幸免於王刑，恐難迯於地獄。敢依大覺披露罪根，仗法力以祛除，獲慈風而蕩散。如阿闍世王犯殺逆罪，耆婆告言：「大王當知，如是罪者，除佛更無能除滅者。」又佛告舍利弗：若人成就五無間罪及犯餘罪者，應當於三十五佛前，晝夜慇懃，如法懺悔。修齋會主（某）等皈依佛，皈依法，皈依僧，然後禮拜，懺悔罪咎。<p>比丘（某）謹白會眾：今當禮佛，直須珍重，發報恩心。願諸世尊，當慈念我，當證知我。若我今生，若我前生，所作眾罪，若自作，若教他作，見作隨喜，一切罪障，皆悉懺悔。今依經文，先皈三寶。眾等志誠，同伸皈依。<p>道場懺主，與諸有情<p>歸依佛<#sp>兩足尊<p>歸依法<#sp>離欲尊<p>歸依僧<#sp>眾中尊<p>歸依佛<#sp>滅身業罪<p>歸依法<#sp>滅口業罪<p>歸依僧<#sp>滅意業罪<p>歸依佛<#sp>永不墮地獄<p>歸依法<#sp>永不墮餓鬼<p>歸依僧<#sp>永不墮傍生<p>歸依佛法僧三寶<p>禮三十五佛<p>眾等同運志誠心，誦普禮聖眾真言：<p>唵（引）。薩哩嚩。怛他誐多。伴佐伴佐。囉迦嚕彌。<p>志心皈命禮三身平等、四智圓明、大慈大悲釋迦牟尼佛、金剛不壞佛、寶光佛、龍尊王佛、精進軍佛，伏願不違本誓，鑒察丹衷，除多生五逆之罪愆，酬歷劫二親之罔極。<p>眾誦普禮聖眾真言：<p>唵。薩哩嚩。<#sp>（同前）<p>志心皈命禮三身平等、四智圓明、大慈大悲精進喜佛、寶火佛、寶月光佛、現無愚佛、寶月佛，伏願不違本誓<#sp>（云云）眾誦普禮聖眾真言：唵。薩哩嚩。<#sp>（同前）<p>志心皈命禮三身平等、四智圓明、大慈大悲無垢佛、離垢佛、勇施佛、清淨佛、清淨施佛，伏願不違本誓，鑒察丹衷，除多生五逆之罪愆，酬歷劫二親之罔極。<p>眾誦普禮聖眾真言：<p>唵。薩哩嚩。怛他誐哆。<#sp>（同前）<p>志心皈命禮三身平等、四智圓明、大慈大悲娑留那佛、水天佛、堅德佛、旃檀功德佛、無量掬光佛，伏願不違本誓<#sp>（云云）眾誦普禮聖眾真言：唵。薩哩嚩。怛他誐哆。<#sp>（同前）<p>志心皈命禮三身平等、四智圓明、大慈大悲光德佛、無憂德佛、那羅延佛、功德華佛、蓮華光遊戲神通佛，伏願不違本誓<#sp>（云云）<p>眾誦普禮聖眾真言：<p>唵。薩哩嚩。<#sp>（云云）<p>志心皈命禮三身平等、四智圓明、大慈大悲財功德佛、德念佛、善名稱功德佛、紅焰帝幢王佛、善遊布功德佛，伏願不違本誓<#sp>（云云）<p>眾誦普禮聖眾真言：<p>唵。薩哩嚩。<#sp>（云云）<p>志心皈命禮三身平等、四智圓明、大慈大悲鬥戰勝佛、善遊步佛、不空佛、周匝莊嚴功德佛、寶華遊布佛、寶蓮華善住娑羅樹王佛、法界藏身阿彌陀佛，伏願不違本誓，鑒察丹衷，除多生五逆之罪愆，酬歷劫之罔極。<p>誦普禮聖眾真言：<p>唵（引）。薩哩嚩。怛他誐多。伴佐伴佐。囉伽嚕彌。<p>惟願慈悲常攝受<p>上來禮佛懺悔，已遂周諧。願我會眾此世來生，三障罪業，悉皆消滅。若我前生，若我餘生，曾行布施，或守淨戒，或修淨行，所有善根及無上智，所有善根一切合集較計籌量，及一切父母所有善根，皆悉回向阿耨多羅三藐三菩提，如三世佛所作回向。我今回向，亦復如是。眾等志誠，說偈回向。眾罪皆懺悔，諸佛盡隨喜。及諸佛功德，願成無上智。去來現在佛，於眾生最勝。無量功德海，我今皈命禮。<p>普懺罪菩薩摩訶薩<p>（加持滅五逆罪真言）<p>無邊惡業罪消滅<p>庭際放生<p>聞見覺知，皆具本來佛性；羽毛鱗甲，莫非宿世所生。倘精神之可來，非耳目之可接。都緣情想稍異，遂致飛走各殊。為慈鳥鸚鵡，則不忘反哺之心；為土梟破獍，則終起殺親之想。表示人間之順逆，甄別孝子之是非。善能了知，不無教化。況我如來慈力，菩薩願力，或為善性鹿王，或作金毛獅子。小雁銜哀，則能使獵人釋放；慈鳥垂泣，亦令稻主敬從。忍死者，為願袈娑；說偈者，垂恩帝主。此乃方便之力，攝化之方，汝等莫得而知，無門而入。我今仗佛神力、陀羅尼力、施主願力，悉皆釋放。欲令汝等，各得逍遙。《佛報恩經》云：昔有一鴿為鷹所逐，入舍利弗影，顫懼不解。移入佛影，泰然無怖。大海可移，此鴿無動。所以爾者，佛大慈悲，舍利弗無大慈悲；佛習氣已盡，舍利弗習氣未盡；佛三阿僧祗劫修菩薩行，舍利弗六十劫中修習苦行。以是因緣，怖與不怖，其理別也。《孝論》云：聖人以精神乘變化而交為人畜，恐世俗莫自覺也。觀彼飛走之屬，恐是昔時之父母。正誡於殺，為篤於懷親；專諭於道，恐陷其精神。必令孝子好生惡殺之心，慎終追遠之念且至大矣。經云：應生孝順心，愛護一切眾生。斯之謂也。觀夫飛禽走獸，水族遊鱗，或挂羅網，或拘籠檻，或穿腮而反翼，或繫足而倒懸，將臨湯火之間，欲赴砧刀之上，憂愁恐懼，變慴慞惶。望雲漢以魂消，憶林泉而膽碎。雖知萬死，猶冀一生。顧眄哀鳴，以求救濟。是故《盆經疏》云：能為父母，三節放生。謂歲終時、夏滿時、忌辰時，隨力所及，放諸生命。始自一七之數，乃至七七之數，或至無量，何其妙也！是故沙彌救蟻，流水濟魚。覬禪師建立生池，鄭昌圖焚燒網罟。楊寶之療病雀，韋丹之放神龜。孔愉因一龜而封侯，之享由二鯉而增筭。顏魯公作放生池碑，則著有唐之盛德；孟軻氏有聞其聲誡，則信君子之能仁。歷觀古人，皆能此事。今會主（某）為（某），正好開籠釋檻，斷縛解懸，施水焚香，合掌咒願。或法樂以津濟，或秘咒以加持，俾令世世生生，不遭羅網內；在在處處，常居佛影中。任去任來，無罣無礙。向下重伸偈句，再為發明。一念迷真失故鄉，迷頭認影只顛狂。前程不睹心花發，日用唯耑業識忙。已陷羅網遭困厄，忽蒙香火作津梁。掉頭展翅何來去？佛影彌綸自在翔。<p>（加持放生陀羅尼真言<#sp>歌讚<#sp>附後）<p>再宣放生文<p>按《釋氏會要》云：昔者南海之濱有一枯樹，五百蝙蝠穴聚其中。有諸商人憩止樹下。時屬寒洌，聚集樵薪，蘊火其中。煙焰大熾，枯樹忽焚。時商人中有誦阿毗達磨藏，彼諸蝙蝠雖為火焚，愛好法音，忍而不去，於此命終。隨業受生，捨家修學，乘聞法音，並證聖果。今脇目尊者招集五百應真作《毗婆娑論》，斯並枯樹之中五百蝙蝠也。又《金光明經》云：爾時如來知是十千天子善根成熟，即便與授菩提道記：汝等天子於當來世，過阿僧祗百千萬億那由他劫，於是世界當成菩提，同共一家一姓一號，名曰青目、優缽羅華、香山如來，如是次第出現於世。時有樹神即白佛言：世尊，是十千天子何因何緣，修行何行勝妙善根，便得受記？佛言：於過去世，有一長者，名曰流水，遊行聚落，見有一池，其水枯涸。於其池中，有十千魚，命將不復。長者見已，生大慈心。以象負水，救彼魚命。復為宣說寶勝如來名號，並解說十二因緣。彼魚聞已，同日命終，生於天上。佛言：爾時流水長者即我身是，今十千魚者即十千天子是。由聞法故，今於我所得受道記。所以向下普為生命，稱揚法樂。伏冀薰成種智，作遠因緣。速超六道四生，早證三明八解。重將法語，更濟有情。自利利他，重重無盡。今欲宣揚聖號，大眾志誠，如法應和。<p>南無寶勝如來<p>南無離怖畏如來<p>南無廣博身如來<p>南無妙色身如來<p>南無多寶如來<p>南無阿彌陀如來<p>四大部經題目<#sp>（云云）<p>三乘四諦法<p>皈依三寶<p>上來放生功德已竟，憑仗良因，奉報四恩，均資三有。水陸含情，同圓種智。<p>（普念）摩訶般若波羅密
。
<juan>如來廣孝十種報恩道場儀文卷下<p>漢州綿竹大中祥符寺住持長講華嚴海印大師思覺集<p>第三時真俗混融法事分為十八節：啟白敘意；懺悔罪愆；警策大眾；宣疏禮請；廣陳供養；真俗混融；敘法供養；勸父母皈依三寶；勸持五戒；勸修四諦；勸修中乘；勸修六度；勸修一乘法門；勸父母成佛；普勸大眾；勸修觀想讚禮；行香設散；禮別賢聖。<p>第一、啟白敘意伏聞古佛未生，誰為之父而誰為之母？混元既判，以辨乎陰而以辨乎陽。豈知無陰陽地，原在目前；須信先父母身，非從他覓。摩耶幻生諸佛，淨飯返拜如來。文殊乃傑出小男，普賢真絕倫長子。以一乘三乘為至養，修五戒十戒為正因。統法界於我家，攝光明為眷屬。塵塵出現，法法全彰。從前貪愛恩情，全是智悲行願。倘不皈依覺路，爭能履踐法門。比丘（某）謹與會主（某），稽首和南，一心仰白報恩會上諸佛菩薩，三界四府萬靈，十方滿空賢聖。<p>今當第三時中，將陞寶座，宣演法門，願我音聲遍周法界，普使聞者各各迴光，會三乘而入一乘，融五性而皈一性，十身滿足，萬德俱圓。慈愍故，悲愍故，大慈悲愍故。<p>信禮海會佛菩薩<p>第二、懺悔罪愆<p>三業六根，不無違理損物；五逆十惡，未免帶果招因。今欲報二親之深恩，須當懺五逆之重罪。志心奉為今生父母，歷劫親緣，法界含情，道場懺主，並皆明悟，一一斷除業障。今當懺悔，自有後文。大眾志誠，如法應和。<p>弟子眾等，合道場人，奉為四恩一切父母，自從無始曠大劫來，捨身受身，越塵沙劫，惱亂父母，不可稱量。從生至生，改形易報，不復相識，豈念生成？造作無邊五逆重罪。或有父母已證菩提，我不自知，返出身血。或有父母住聲聞乘，我返於他，斷其身命。或有父母作比丘僧，我亦於中，破壞和合。或有父母墮在三途，或趣邪論，或生邊地，或居三界，或住三乘，或處富饒，或淪下賤，舉手所指，縱目所觀，此界他方，無非父母。我於如是彼等親緣，棄恩背恩，或殺或害，或於今世不孝尊親，甘旨全無，朝昏不顧。由斯業力，枉受輪迴。今遇正因，深生慚愧，誓於今日稽顙皈依，願聖慈悲，攝受懺悔。不孝五逆，盡獲消除。改往修來，更不敢造。願罪消滅，願罪消滅，願罪消滅。多生五逆罪消滅<p>（誦阿閦神咒<#sp>無邊惡業罪消滅<#sp>加持普懺罪真言）<p>上來懺悔，已遂周諧。罪障既消，應須發願。大眾志誠，如法應和。願我孝心不退轉，願我孝行速周圓，願我父母證菩提，願我子孫存至養，願此功德周沙界，普施六道諸有情，同歸無上涅槃門，盡泛毗盧華藏海。<p>隨心所願皆圓滿<p>（加持釋迦說懺悔真言）<p>第三、警策大眾<p>上來懺悔發願，已遂周諧。今當警策，眾等各各發志誠心，如法應和。道場清淨眾，各各當志心。志心勤皈依，志心勤禮拜，大聖大慈悲，釋迦牟尼佛。唯我釋迦尊，能行於大孝。唯我釋迦佛，能報於大恩。是故我等眾，今日須控告。惟願聖慈悲，開受我等請。令我於父母，能酬廣大恩。令我於父母，能宣廣大法。能化悖逆者，令生孝順心。盡出苦泥犁，同生佛淨土。念我無量劫，常生不孝心。違背父母恩，無由得解脫。我從今日去，遵奉如教行。常發菩提心，常修普賢行。功德俱回向，父母及宗親。行願悉圓滿，同證菩提果。願佛加護我，不使墮邪途。假使鐵輪旋，此心無退轉。<#sp>（三白）<p>信禮大孝釋迦牟尼佛<p>第四、宣疏禮請<p>大眾志誠心，同誦讚佛偈：智慧高廣山，峰嶺極嚴峻。溪谷深俱曠，清泉常流滿。以愍所生母，普及於一切。願速聞正法，悉令眾聽受。<p>信禮海會佛菩薩<#sp>（宣疏）<p>凡情上達大圓鏡<p>（加持諸佛願智真言<#sp>（至）禮拜真言<#sp>炷香）禮拜能除我慢障，禮拜能感尊貴身，禮拜能滅七支愆，禮拜能生三業善。<p>今當禮請，報恩會上諸佛菩薩，光臨道場，受請供養。<p>誠心仰請，報恩會上，此法會中，三時禮請<p>清淨法身毗盧遮那佛<p>圓滿報身盧舍那佛<p>三類化身釋迦牟尼佛<p>成利慧佛<p>勝日身佛<p>勝觀佛<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，三時禮請<p>雲雷音宿王華智佛<p>覺華定自在王佛<p>清淨蓮華目佛<p>無量壽佛<p>寶華佛<p>彌勒佛<p>十方三世一切諸佛<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，三時禮請<p>文殊普賢二大菩薩<p>觀音勢至二大菩薩<p>藥王藥上二大菩薩<p>地藏菩薩<p>無垢光女菩薩<p>伏願慈悲愍憐，俯降道場，為我報恩，作大利益。<p>誠心仰請，報恩會上，此法會中，三時禮請<p>月光童子菩薩<p>大自在天子菩薩<p>迦葉菩薩<p>淨光童子菩薩<p>諸大菩薩摩訶薩<p>伏願慈悲憐愍，俯降道場，為我報恩，作大利益。<p>誠心仰請，報恩會上，此法會中，三時禮請<p>阿難目連二尊者<p>辟支伽阿羅漢眾<p>圭峰禪師<p>慈覺禪師<p>明教大師<p>遍法界中報恩海會一切聖賢<p>伏願慈悲憐愍，俯降道場，為我報恩，作大利益。<p>上來禮請報恩海會諸佛菩薩聖眾，已沐雲臨道場。伏願天眼遙見，慧耳遙聞，他心遙知，神通遙鑒，以大悲力，啟無緣慈，憐愍有情，哀受我請。慈悲護念，降臨道場，證盟此齋，充遍法界。願此善力，廣大無邊，猶若虛空，具諸功德。<p>奉請已，一心皈命禮常住三寶。<p>蓮花捧足降臨來<p>（加持獻花寶座真言）<p>第五、廣陳供養<p>道場開啟，法席精嚴。既儀物以廣陳，庶誠心之可表。戒香定香，雲騰霧靄；智炬慧炬，月映星輝。優曇花吐帶祥煙，菩提果熟凝甘露。碧琉璃瓶內，雪浮三汲趙州茶；紅瑪瑙甌中，霜清一滴曹溪水。珍寶般般具足，神珠顆顆光圓。塗漿百味澄清，膳饌五香精潔。霞衣鮮彩，品藥芬芳。今將一一獻能仁，望聖慈悲垂納受。<p>（加持十供養真言）<p>普供養菩薩摩訶薩<#sp>（止）<p>第三時陞座<p>（加持三寶字母真言）<p>南無《大方便佛報恩經》<#sp>（和）大孝釋迦牟尼佛<p>真俗混融儀當演<p>比丘（某）伏聞慈覺禪師云：夫孝也者，有出家之孝，有在家之孝。出家者，割愛辭親，參微契本，深入無為之理，上酬罔極之恩。此乃趣十力之要門，報二親之捷徑。非但未來獲益，亦於現世成功。所以如來子夜逾城，道圓雪嶺；盧能黃金遺母，法繼黃梅。是故《華嚴經》云：父母及親屬，宮殿及財產，一切皆捨離，謙下求知識。雖則洞山和尚十種不歸，趙州禪師不願再見，為成道故，以法斷恩。然而道力有餘，應思報德。是以迦維省父，忉利寧親。至於貧乏無依，理合躬親給侍。是故，畢陵迦起盡心之戒，忍大師有養母之堂。陳陸州織履供親，朗法師荷擔遊學。然則出家者，以法味為甘旨，而不忘返哺之心；以佛事為勤勞，而不違世諦之理，非但一世父母而多生父母皆報，非但一身父母而法界父母皆度。同登覺岸，豈止周公之配天？普示迷津，故逾考叔之純孝。出家之士，其利溥哉！其或因緣未至，父母不聽，宜盡在家之孝，勸修出世之因。若能即俗而真，亦有成佛之路。經云：兄弟二人，為喪父母，志念各異。兄好道誼，弟受家業。弟曰：凡為人子者，當立功效，繼續父母，功勳不廢，乃為孝爾。兄曰：五戒十善，供養三寶，奉行六度，坐禪念定，以道化親，乃為孝爾。道俗相反，自然之數。道之所樂，俗之所惡。俗之所珍，道之所賤。而智愚不同謀，猶明暗不共處。兄修行業，得成道果。弟受家業，後生牛中。兄又化之，使令皈向，得生天上。是知世間之孝，止於現身；出世之孝，盡未來際。孝子應念：人命無常，過於山水。雖得孝養，日月無幾。況乎三途長夜，永劫沈淪，雖有孝心，如何濟度？所以孝養父母之外，更勸父母回心向道。稱佛為師，至成無上菩提，方是報恩事畢。夫孔子之說《孝經》終於喪祭者，世間之機未熟也；釋迦之行孝道累劫報恩者，出世之法如是也。曾參盡孝之時，惟知有世間之孝；摩騰竺法之後，又知有出世之孝。方知古人，深為慶幸。事父母者，可不勉哉？於是輒覽真乘，具明至孝。反覬嬰兒之行，無虧膝下之嚴。報雙親顧復之勞，致一乘圓滿之地。遂使在家菩薩，解行無疑；出俗高人，因斯可鑒。嗚呼！光陰易失，父母難逢。仲尼志風樹之悲，子路有枯魚之嘆。而況人身數少，加之地獄時長，既交臂而失之，雖噬臍而何及？若取一生事辦，要須三復斯文。普祈法界眾生，盡獲金剛種智。真俗混融見法身，偉哉慈覺導迷津。不歸只願求成佛，再見無期待出塵。以法斷恩恩豈斷？酬恩入法法尤親。胞胎愛欲君休戀，正覺初成看漸新。<p>大孝釋迦牟尼佛<p>敘法供養為最儀當演<p>謹按《佛說報父母恩德經》云：爾時阿難白佛言：世尊，云何報得父母深重之恩？佛告阿難：汝等當知，假使有人遭饑饉劫，臠割其肉供養父母，經百千劫，終不能報得父母深重之恩；假使有人手持利刀，割其心肝獻於父母，終不能報得父母深重之恩；假使有人敲骨出髓，千百鋒戟一時刺身，經千劫，終不能報得父母深重之恩；假使有人左肩擔父，右肩擔母，研皮至肉，研肉至骨，研骨至髓，血流沒踝，遶須彌山，經百千劫，終不能報得父母深重之恩；假使有人為於父母入阿鼻地獄，經百千劫吞熱鐵丸，令身燋爛，終不能報得父母深重之恩。阿難白佛言：我等今日深生慚愧，云何報得父母深重之恩？佛言：若有善男子、善女人欲報父母恩者，為於父母書寫大乘，為於父母讀誦大乘，為於父母聽受大乘，為於父母供養三寶，為於父母布施修福，為於父母懺悔罪愆，為於父母書寫此經，為於父母持齋奉戒。汝等若能如是，名為孝子；若不行此行者，終是地獄之人。阿難聞已，即白佛言：我等從今已往盡未來際，寧碎此身猶如微塵，百千萬劫終不忘於如來聖教。《寶積經》云：佛告迦葉言：在家菩薩成就三法，不退菩提。謂父母不信，令其住信；父母毀戒，令其住戒；父母慳貪，令其信捨。又阿難白佛言：是大施主於世尊處，誠有大恩。佛言：實有斯事。於我有恩，我已報訖。由因我故得知三寶，受五學處，於四諦理無復疑惑，得預流果，當盡苦際，證會無生。如是之恩，更為難報，非衣食等可相比喻。《普賢行願經》云：法供養者，所謂如說修行供養，利益眾生供養，攝受眾生供養，代眾生苦供養，勤修善根供養，不捨菩薩業供養，不離菩提心供養。善男子，若諸菩薩行法供養，則得成就供養。如來如是修行，是真供養。如月光童子知其慈父信受外道，欲害如來，即諫父言：佛為大聖，三界之尊，道德清淨，言教正真。佛成道時，第六天魔尚不能壞，莫不稽首受佛化者。如來之身，金剛德體，相好光明，猶星中月。佛之道德神化如此，願父改悔，皈依三寶。時父德護即於佛前，生大信心，以上妙衣覆佛身上。白言：我本愚癡，受六師教。今於佛前志心懺悔。今因月光，令我信佛。我今殷勤，更不作罪，願佛救我。世尊，我子月光於千萬億劫難可值遇。憐憫我故，來生我家，善為我說諸佛功德。於千萬劫，恩難可報。佛言：此月光者，能令未信眾生令生淨信，未調伏者能令調伏，未成熟者能令成熟，於其父所作善知識，何以故？能以導師法教化其父，令生信心，必定當得無上菩提。月光童子又白母言：我敬母故，為報母恩奉上此語。何以故？母懷我身滿足十月，生我身時半死半生。我念此恩未曾遺忘，我願奉母往見百千億那由他佛，常願奉母聽諸佛法，常願奉母往見一切菩薩行處，常願奉母往見一切菩薩淨佛法處，常願奉母往見一切不壞信處，常願奉母往見一切作佛事處，常願奉母往見一切供具供養三寶處，常願奉母往見一切聖人行法之處，常願奉母往見一切信根成就至涅槃處。時母月雲告月光言：善哉，善哉！得聞汝說。汝實大悲，於父母所深生憐憫，開導善事。我今亦願發菩提心。即說偈言：汝今來生在我家，我今見汝如導師，能使我心清淨信，不可思議諸佛法。汝今猶如我父母，亦如諸佛生我家。我於無量千萬劫，不能報汝今日恩。汝真是我善知識，世世常為清淨道。令我安住最勝念，決定信佛無有疑。<p>奇哉月光，能以佛法奉養父母者，可謂專意承志，諭父母於道也。是知古有真規，敢不遵奉？向下專為過現父母勸歸三寶，修習三乘，俾令善力轉增強，各得其門而趣入。父母橫擔左右肩，未能少報半分全。血流沒踝非為孝，道以資親始是賢。德護因兒生正信，月雲為子脫塵緣。奇哉童子真難繼，直養為懷志可憐。<p>大孝釋迦牟尼佛<p>（加持誦七俱胝佛姆准提大明咒）<p>（至無量法門陀羅尼<#sp>歌讚）<p>勸父母皈依三寶儀當演<p>經云：迦葉白佛言：世尊，我從今始，當以佛法僧事啟導父母乃至七世父母，當令奉持。佛言：善哉，善哉！汝今善能護持正法，不欺於人，不欺他人，善業因緣故而得長壽，善知宿命。《佛報恩經》云：優婆離白佛言：皈依佛者，為皈色身，為皈法身？答曰：皈依法身，不皈色身，不以色身為佛故。問曰：若色身非佛身者，何故出佛身血而得逆罪？答曰：色身是法身器故，法身所依故。又問：皈依法者，為皈自身盡處，他身盡處？答曰：皈自身盡處，皈他身盡處，是名皈依法。謂斷欲無欲，盡處涅槃，即是法也。又問：皈依僧者，為皈俗諦僧，為皈第一義諦僧？答曰：皈依第一義諦僧。問：若皈第一義諦僧者，佛與提謂波利受三自皈，不應言未來有僧汝應皈依？答曰：以俗諦僧是名第一義諦僧所依，故言未來有僧汝應皈依。又欲尊重俗諦僧，故作如是說。問：佛亦是法，法亦是法，僧亦是法，正是一法，有何差別？答曰：雖是一法，以義而言，自有差別。無師大智及無學地一切功德，是謂佛寶；盡諦無為，是謂法寶；聲聞學無學，功德智慧，是謂僧寶。問：若佛以法為師者，於三寶中何不以法為初？答曰：雖法是佛師，而法非佛不弘，是故佛在初。問：若受三皈戒時，先稱法寶後稱佛寶，成三皈否？答曰：無所曉知，說不次第者，自不得罪，得成三皈。若有所解，故倒說者，得罪亦不成三皈。問曰：若稱佛及法，不稱僧者，成三皈否？若稱法僧，不稱佛者，成三皈否？若稱佛僧，不稱法者，成三皈否？答曰：不成三皈。問曰：若不受三皈，得五戒十戒否？答曰：一切不得。問：若先受三皈，作優婆塞，後若受五戒十戒，更須三皈否？答曰：不受三皈。一切得戒以先受三皈故。維耶離國有一長者，其妻有娠，子在母胎，日自三皈，始生墮地，亦跪自皈言：南無佛，南無法，南無比丘僧。皈命佛，皈命法，皈命比丘僧。母即深怪，意欲殺之，即白長者。長者言：此兒非凡。人生百歲，每尚不曉自皈三尊。況兒墮地能稱三寶，好養室之，切勿瞋慢。兒年七歲，於道邊戲，時舍利弗等驚怪小兒能禮比丘。兒言：道人不識我耶？佛於天上為母說經，我時為天，當下作豬。從佛之教，自皈得人。尊者即禪，尋亦知之。兒言：願以我身因請世尊、諸菩薩等。尊者然之，兒便還家白父母言：適見佛弟子，即因請佛及四輩飯，願辦甘脆。父母受之，為極珍妙，過逾兒意，佛及眾僧作神足來到兒舍飯，又為說法。父母及兒，內外眷屬，皆得道果。故知自皈之福，能福雙親。今日會中，故宜信仰，可謂禪是大溈詩是朴，大唐天子只三人。胎中已解奉三皈，墮地稱名也大奇。長者若教無慧眼，慈親安得破狐疑。融歸一法原同體，兼攝群凡作住持。無上福田最尊貴，酬恩佛子可忘之？<p>大孝釋迦牟尼佛<p>敘勸持五戒十善以作人天之孝儀當演<p>《賢愚經》云：五戒者，一者慈仁不殺，恩及群生；二者清讓不盜，損己濟眾；三者身潔不淫，不犯諸欲；四者誠信不欺，言無華飾；五者奉孝不醉，行無點汙。又不殺，仁也；不盜，義也；不淫，禮也；不妄，信也；不酒，智也。又經云：殺者為說夭壽之殃，盜者為說貧乞之苦，淫者為說滅身之禍，讒者為說滅信之患，醉者為說色身之變。言十戒者，佛告勝思惟菩薩言：若菩薩守護如來一切戒藏，如諸菩薩自愛命者則不應殺，自愛財者則不應盜，自愛妻者則不應侵他，自愛實語不應誑彼，自愛和合不應離間，自愛正直不應邪倚，自愛柔軟不應惡罵，自愛知足終不於他而生貪愛，自愛仁恕終不於他而生瞋恚，自愛正見終不於他而生邪見。又《佛報恩經》云：優婆離白佛言：若白衣不受五戒，直受十戒，為得戒否？答曰：一時得二種戒。問曰：若一時得，何須次第先受五戒，次受十戒耶？答曰：雖一時得，而染習佛法必須次第。先受五戒，以自調伏，信樂漸增；次受十戒，如是次第得佛法味。如遊大海，漸漸入深。入佛法海，亦復如是。若一時受，即失次第，又破威儀。復次或有眾生因受五戒而得道果，或有眾生因受十戒而得道果，是故如來說此次第。若先受五戒次受十戒，受十戒時亦成就二戒。又分三品。若微品心受得微品戒，若中品心受得中品戒，若上品心受得上品戒。以是義故，隨心高下，得戒不同，無定限也。《孝論》云：持五戒者資之以人也，持十戒者報之以天也。有一於此，則成其人而顯其親，不亦孝乎？有一不修，則棄其身而辱其親，是得為孝乎？故天下福不臻而孝不篤也。今天下求福不若篤孝，篤孝不若修戒。戒也者，大聖人證果之勝法也。以清淨意守之，其福若取諸左右也。嘗聞須密多長者遊五天竺，偶至佛所，諦觀威儀殊勝無比，迺念父母平昔持戒修福，廣植善根，獨不得見佛而沒，嘆惋切至，遽見父母從西方作禮而來，佛為授記。長者歡喜，隨佛證悟，獲漏盡通。今日會主，當為父母勸持五戒十戒，於天上人間任意受生，豈不快哉？可謂鑿池不待月，池成月自來。法中正勝戒宜遵，守護須還清淨人。過海浮囊無缺漏，先天妙物出陶甄。如能檢束方知本，倘不堅持反辱親。天上人間增妙報，密多見佛了前因。<p>（加持皈依三寶真言<#sp>百千印咒真言<#sp>歌讚）<p>勸修四諦以作小乘之孝儀當演<p>《法華經》云：諸苦所因，貪欲為本。若滅貪欲，無所依止。滅盡諸苦，名第三諦，為滅諦故。修行於道，離諸苦縛而得解脫。所言諦者，審也，實也。而聲聞人，但有審義而無實義。故《涅槃經》云：佛言：善男子，諸凡夫人有苦無諦，聲聞緣覺有苦有諦而無真實，諸菩薩等解苦無苦，是故無苦而有真實，乃至集、滅、道諦，亦復如是。天台禪師以藏、通、別、圓四教而分四諦，謂生滅四諦，無生四諦，無作四諦，無量四諦。今所明者，即藏教中生滅四諦也。且知苦斷集染法滅也，證滅修道淨法生也。故知四諦法門必須三轉，謂此是苦，此是集，此是滅，此是道，即是相轉也。此是苦，汝應知；此是集，汝應斷；此是滅，汝應證；此是道，汝應修，即勸修轉也。此是苦，汝已知；此是集，汝已斷；此是滅，汝已證；此是道，汝已修，即作證轉也。而聲聞人，我生已盡，即苦諦智；梵行已立，即滅諦智；所作已辦，即道諦智；不受後有，即集諦智。此四智圓即得究竟，證無學果。是知當來彌勒世尊初會之中，說法化度。其父儴佉王聞佛成道，往到佛所，欲得聞法。時佛為說初中後善，義理深遠。爾時大王將八萬四千眾，往到佛所，求作沙門，盡成道果，得阿羅漢。其母梵摩越復將八萬四千婇女，往到佛所，求作沙門。爾時諸女人得阿羅漢道，唯梵摩越斷三結，便成須陀洹。又大悲如來初成佛時，為度聲聞三會說法。第一大會度諸弟子有百俱胝，第二大會度諸弟子有那由他俱胝，第三大會度諸弟子有百千那由他俱胝。如上所說三會數量所度弟子，成阿羅漢者皆是往昔所生父母。會眾若能如佛度脫所生父母，令證小乘，雖然未達上頭關，已免輪迴於苦海。小乘為養事堪呈，三轉迴環四諦分。應斷應知禪兀兀，已修已證醉醺醺。能行自利逃紅焰，求證單空坐碧雲。三會度人皆父母，大悲彌勒豈謾君？<p>大孝釋迦牟尼佛<p>勸修中乘以作緣覺之孝儀當演<p>《華嚴經》云：十二因緣者，所謂無明緣行，行緣識，識緣名色，名色緣六入，六入緣觸，觸緣受，受緣愛，愛緣取，取緣有，有緣生，生緣老死。此中無明有二種業，一令眾生迷於所緣，二與行作生起因；行亦有二種業，一能生未來報，二與識作生起因；識亦有二種業，一令諸有相續，二與名色作生起因；名色亦有二種業，一互相助成，二與六處作生起因；六處亦有二種業，一各取自境界，二與觸作生起因；觸亦有二種業，一能觸所緣，二與受作生起因；受亦有二種業，一能領受愛憎等事，二與愛作生起因；愛亦有二種業，一染著可愛事，二與取作生起因；取亦有二種業，一令諸煩惱相續，二與有作生起因；有亦有二種業，一能令於餘趣中生，二與生作生起因；生亦有二種業，一能起諸蘊，二與老作生起因；老亦有二種業，一令諸根變異，二與死作生起因；死亦有二種業，一能壞諸行，二不覺知，故相續不絕。凡夫無智，執著於我，常求有無，不正思惟，起於妄行，行於邪道，如是但有苦樹增長。無我無我所，無作無受者。三界所有，唯是一心，如來於此分別演說十二有支皆依一心。如是而立，了知無我無人無壽命，自性空，無作者無受者，即得空解脫門現前；觀諸有支皆自性滅，畢竟解脫，無有少法相生，即得無相解脫門現前；如是入空無相已，無有願求，即得無願解脫門現前。此十二支總攝為四：一能引支，謂無明、行能引識等五果種故；二所引支，謂識等五是前二支所引發故；三能生支，謂愛、取、有近生當來生、老、死故；四所生支，即生、老、死是愛、取、有近所生故。而緣覺人修習此者，若利根者四生得果，若鈍根者百劫得果。亦有一生而成就者，如鹿母夫人生五百子，子年長大，共相與言：一切諸法如幻如化，體無真實。我等今日雖處富貴，不得久保。物成有敗，會亦當死。即白父母言：世間皆苦，無可樂者。父母今者聽我出家。父母許之，即就後園各各出家。如是次第得辟支佛果，上昇虛空，現諸神變，即自燒身，取般涅槃。夫人取骨，起塔供養而作誓言：我雖生五百子，而無一人發菩提心。願我供養辟支迦故，所有功德普及一切，令我來世但生一子，能發大心，現世出家，得一切智。佛告阿難：時鹿母者，即摩耶夫人是也，因供養辟支迦故得生如來之身；若不供養辟支迦，寧得今為佛母？是知為佛母者，由供養辟支迦也。能供養者，由辟支為其子也。為其子者，意令其父母發大心也。則生死之路雖隔，而母子之情不可忘。所謂不得春風花不開，花開須藉春風力。中乘為養死生窮，緣獨雖殊二覺同。不向支支分四種，何由法法會三空？四生證果根機利，百劫成功觀智融。鹿母當年因供養，後生一子法王雄。<p>（加持四聖諦陀羅尼<#sp>歌讚）<p>勸修六度以作大乘之孝儀當演<p>《華嚴經》云：文殊問智首菩薩言：佛子，如來何故或為眾生讚嘆布施，或讚持戒，或讚忍辱，或讚精進，或讚禪定，或讚智慧，而終無有惟有一法而得出離，成阿耨多羅三藐三菩提？時智首菩薩以偈答曰：佛子甚希有，能知眾生心。如仁所問義，諦聽我今說。過去未來世，現在諸導師，無有說一法，而得於道者。佛知眾生心，性分各不同，隨其所應度，如是而說法。慳者為讚施，毀禁者讚戒，多瞋者讚忍，好懈讚精進，亂意讚禪定，愚癡讚智慧。如是次第修，漸具諸佛道。如先立基堵，而後造宮室。施戒亦復然，菩薩眾行本。譬如建城郭，為護諸人眾。忍辱亦如是，防護諸菩薩。譬如大力王，率土咸戴仰。定慧亦如是，菩薩所依賴。<p>所言六度者，為對六蔽漸修佛法，漸熟有情故。但說六六中，前三增上生道，感大財體及眷屬故；後三決定勝道，能伏煩惱成熟有情及佛法故。又前三饒益有情，後三對治煩惱。又由前三故不住涅槃，由後三故不住生死，能為無住涅槃資糧也。又通名波羅密多者，要具七最勝故：一安住最勝，要安住菩薩種性故；二依止最勝，要依止大菩提心故；三意樂最勝，要慈愍一切有情故；四事業最勝，要具行一切事業故；五巧便最勝，要無相智之所攝故；六回向最勝，要回向無上菩提故；七清淨最勝，要不與二障間雜故。若七隨闕，非到彼岸。而菩薩修習經歷三祗，謂初阿僧祗劫，勢力微細，煩惱未伏，但名波羅密多；第二阿僧祗劫，勢力漸增，能伏煩惱，名近波羅密多；第三阿僧祗劫，勢力轉增，能畢竟伏一切煩惱，名大波羅密多。若能以此引導父母，則成佛有分也。昔有迦羅婦，其身懷孕在於佛前，腹中女子叉手聽經。佛即問言：汝叉手聽經，以何故爾？女即答言：乃世間人不孝順父母，不供養沙門，是故叉手聽經。爾時女子即從右脅而生，名無垢光，為佛作禮而白佛言：今此會中有諸迦羅婦，願佛為說經，令得男子身。佛方說經，又有七十五迦羅越來至佛所而作是言：此七十五迦羅婦者，是我曹父，彼若出家，合先度我作比丘僧。爾時佛呼：善來彼等，皆作比丘。時七十五婦用佛威神，得成男子，前白佛言：我等願作比丘。佛令彌勒，即為出家。爾時無垢光女，自然有花蓋七重，即持與母言：佛是天上、天下度人之師。母以花蓋蓋佛之後，亦當為天上、天下之蓋。又當發菩提心，若母發心，我為已報母氏之恩。母言：我已發心，所以者何？汝於十月，在我腹中，從是已來不生慳心、破戒等心。我自念言：今所懷子必是菩薩。汝今勸我，當隨汝語，更發大心。佛告舍利弗：我前迦羅婦者，皆是此女前世父母。此女發願：若有眾生是我父母，必當令其於佛菩提而不退轉。舍利弗，此三千大千世界所有星宿，其數易知；此女前世父母受其勸導於佛菩提而不退轉，其數難知。又《寶積經》云：有大長者名曰安隱，妻名焰慧，彼生一男。當初生時，三反微笑言：云何今日生斷見家？即引導父母至勝觀如來所。時有八萬四千眾生聞是奇異，即共俱往。兒至佛所，修敬已畢，復白佛言：願我來世當得作佛。時八萬四千眾生亦白佛言：我等亦願後成如來。爾時勝觀如來告侍者曰：此嬰兒者，曾於六十四俱胝那庾多百千佛所恭敬供養，又於過去十那庾多佛所修行梵行。今此所將八萬四千者，於過去世並是嬰兒本生父母。何以故？此嬰兒曾發願言：願我今生在在處處，所有父母皆令安住於佛菩提，又令慈母更無第二再受女身。由是願故，彼諸眾生至於今日，隨逐嬰兒來至我所。爾時嬰兒聞已歡喜，詣父母所而說偈言：如是多千眾，我前生父母，皆已住菩提，父母心何趣？<p>父母亦答言：如子至所趣，我心亦如是，當成一切智，此決定無礙。子已生我家，願後勿相捨。常當憶念我，令速證菩提。<p>佛言：昔時嬰兒者，今自在天子是也。於當來世得成作佛，號曰大悲。於第一會度諸菩薩有百俱胝，第二大會度那由他俱胝，第三大會度百千那由他俱胝。彼菩薩眾皆是往昔所生父母。是知度脫過去父母，皆由願力。世世生生，還復相遇，令得見佛，成就佛果。則我等眾自作自受，自救不了，何暇及親？然而道力未充，亦宜勉勵勤行六度，成佛為期。豈不見古語云：予何人而舜何人？彼既丈夫我亦爾。大乘為養智悲全，頓發菩提出愛纏。劫滿三祗方殺賊，行舖六度好行舡。腹中女子因無限，膝下嬰兒果漸圓。色究竟天增氣焰，必須託彼坐紅蓮。<p>勸修一乘法門以作如來之孝儀當演<p>《法華經》云：如來為一大事因緣故出現於世，令諸眾生開示悟入佛之知見。《華嚴經》云：一切世界諸群生，少有欲求聲聞乘。求獨覺者轉復少，趣大乘者甚難遇。趣大乘者猶為易，能信此法倍更難。又《出現品》云：設有菩薩，經無量百千那由他劫，行六波羅密，具六神通，若未聞此如來不思議大威德法門，或時聞已，不信不解，不順不入，不得名為真實菩薩，以不能生如來家故；若得聞此如來無量不可思議無障礙大智慧法門，聞已信解，隨順悟入，當知此人，生如來家，隨順一切如來境界故。清涼云：高不可仰，則積行菩薩曝鰓鱗於龍門；深不可窺，則上德聲聞杜視聽於嘉會。且如夕釣磻溪，朝昇臺輔，豈與夫明經常選而語其優劣者哉？況初生王宮，貴極臣佐，甯同百戰夷項，備歷艱辛，故知初發心人亦非聊爾。人語其智，等虛空而非類；論其德，碎塵剎而難量。極念劫之圓融，盡法門之重現。而初心契於智海，豈有邊涯？猶微滴入於天池，齊無終始。長者亦名此經為乘如來乘，直至道場。頌云：有大寶乘住四衢，文殊引導普賢扶，肥壯白牛甚多力，一念遍遊無捲舒。故《如來出現品》中，放眉間光，灌文殊頂；放口中光，灌普賢口。令此二人互相答問，明如來出現也。又文殊以理會行，普賢以行會理。以理會行，則融通隱隱；以行會理，則涉入重重。則文殊普賢，俱遍法界。故經云：一切處文殊師利，一切處普賢菩薩，佛是二法之中無作之果。即三而一，即一而三；三一互融，俱存俱泯。舉因即果，舉果即因。是知初發心時，即得阿耨多羅三藐三菩提，義必然也。不同權教，因果階差，須歷三祗方成正覺。故威德王太子白父王財主言：大王當知勝日身如來出興於世，成等正覺，於今未久。時王聞已，歡喜無量，即往佛所。到已禮足，退坐一面。爾時如來白毫相中放大光明，名一切世間心燈，普照十方。又以自在神力現身，超出一切世間，以圓滿音普為大眾說陀羅尼，名一切法義離暗燈，佛剎微塵數陀羅尼而為眷屬。彼王聞已，即時獲得大智光明，遂乃出家。未久之間，悉得成就一切法義離暗燈陀羅尼，又得菩薩十神通門，又得無邊辯才門。復以神通遍十方剎諸如來所聽受其法，為大法師演說妙法，隨眾生心而為現身，稱揚如來自在神力。又聞如來初誕生時，能令摩耶一一毛孔皆現如來往昔修行，又諸毛孔皆現如來往昔所住世界。在在生處，摩耶夫人常為佛母。又摩耶夫人言：悉達太子初生之時，盡此世界海所有一切毗盧遮那如來皆入我身，示現誕生。又菩薩將欲下生之時，一一毛孔咸放光明，來入我頂，我身形量雖不逾本，我身爾時量同虛空，悉能容受十方菩薩。爾時菩薩降神入胎，有十方佛剎微塵數菩薩來入我身，於我腹中。或以三千大千世界而為一涉，或以不可說不可說佛剎微塵數世界而為一涉，又念念中十方不可說不可說一切世界諸如來所、菩薩眾會乃至諸天欲見菩薩，來入我身，而我腹中悉能容受，而身不廣大，亦不迫窄。此四天下乃至三千大千世界、百億四天下閻浮提中菩薩受生，我為其母，然我此身本來無二，非一處住，非多處住。如此世界過現未來一切世尊，我自現身而為其母。善男子，此解脫門，非最後身，菩薩神通道眼所能知也。故知一乘之養是為圓滿，是為究竟，是為廣大，是為殊勝。以此為孝，又何以加焉？所謂道：千峰勢到嶽邊止，萬派聲歸海上消。一乘為養妙嚴都，塵剎眾生父母軀。長子全身周沙界，小兒無處不文殊。摩耶生佛原來幻，太子甯親忒煞迂。三世十方相涉入，人牛不見月輪孤。<p>（加持十波羅密真言<#sp>歌讚）<p>勸父母成佛儀當演<p>《孝行錄》云：若人以一乘為養者，如來之孝也；以六度為養者，菩薩之孝也；以十二因緣為養者，緣覺之孝也；以四諦為養者，聲聞之孝也；以五戒十善為養者，人天之孝也。人天小果，不出輪迴；緣覺聲聞，未登寶所；權乘菩薩，猶滯化門；圓滿一乘，方為究竟。夫親者身之本，孝者行之宗。天下固莫重於親，聖人無以加於孝。事父母以如來之孝，則其孝至矣；報父母以一乘之養，則其養極矣。故知福焰王太子之父，今無量壽佛是也；威德王太子之父，今寶華如來是也；月光童子之父，當來無等身是也；淨藏淨眼之父，當來娑羅樹王如來是也。我等今日普為父母，自過去一生乃至阿僧祗劫生，自一阿僧祗劫乃至不可說不可說阿僧祗劫，現在未來，亦復如是；又自東方一世界乃至阿僧祗世界，自一阿僧祗世界乃至不可說不可說阿僧祗世界，南西北方，四維上下，亦復如是。盡法界虛空界，於中受生一切父母願於此夕同集道場，頓悟無生，俱成正覺。如彼父母所有男女皆為孝養，各以一乘之孝奉親之後，隨侍二親，亦成正覺。如月光童子當來成佛，名離垢月光、不動、無障礙、大莊嚴；大自在天子當來成佛，名曰大悲。故慈覺云：一切眾生皆父也，一切眾生皆母也，如一父母未成佛者，孝子誓願不成正覺。一切父母成佛俱盡，是時孝子，爾乃成佛。故頌云：父母皆成佛，綿綿法界如。爾時心願足，方乃證無餘。天倫佛性自圓常，今日方知孝道昌。點鐵成金恩愛礦，採花作蜜智悲鄉。已知有父如無等，寧可無兒似月光。自利利他俱滿足，更無一物獻尊堂。<p>大孝釋迦牟尼佛<p>普勸大眾儀當演<p>比丘（某）謹白大眾：古今諸佛如來願輪廣大，孝道昌隆，運父母於妙覺之都，濟群生於一乘之地。方便權施則五乘不等，真實開導則大道無差。如驅三駕而等賜白牛，似會百川而同歸大海。故《辯正論》云：孝感神明，功侔造化。方深則四瀆流淺，比重則五嶽山輕。風雨不能亂其波濤，虛空未足棲其令譽。甚哉，孝之大也！又何以加焉？夫識體輪迴，六趣無非父母；生死變易，三界孰辨冤親？故令出家者捨俗趣真，均庶類於天屬；遺榮即道，等含氣於己親。《大戒經》云：一切男子是我父，一切女子是我母，我於生生世世無不依之受生。君不見，嬰兒引導八萬四千丈夫眾；又不見，女子度脫七十五個迦羅婦。此皆昔日所生父母，由宿願故，還相會遇。更不以三牲為養，但能以一乘為諭。知此者孰不欽向？行此者孰不超昇？所以上來自淺至深以法奉養，謂皈依三寶者，且救父母三途之苦也；五戒十善者，且惠父母人天之樂也；四諦十二緣六度者，且寄父母三乘之位也；一乘法門者，終置父母究竟佛果也。若父母果然成佛，則孝子方可休心，自然天地同根，是非一氣，聖凡平等，彼此圓融。如或未然，切希黽勉行持，莫使翻為讎對。如佛在世時，有一老翁獨與子居，投佛出家，佛即許可。既出家後，共至一村，持缽乞食，迫暮方歸。父老行遲，其子排之，執之不固，仆地而死。時諸比丘具以白佛。佛告眾言：過去世時，父子二人共住一處，時父病極，於時臥處多有蚊蠅，父令兒遮逐其蠅，望得安眠。時兒急遮，蠅亦數來，競至父額，兒即打之，誤殺其父。是故當知彼父彼子，實非故殺，還相受報，一一無差。以此驗之，何冤不報？豈可道彼常為父母，此常為子孫耶？更望眾等始從今日，終至菩提，直須報本奉親，切勿背恩忘義，依佛言教，學佛修行，同歸無上涅槃門，盡泛毗盧華藏海。晝宵聞見好因緣，箭急將身出愛纏。早是四生花報謝，那堪三界火輪旋。法身獨露胞胎外，慧命生成繈褓前。萬劫親恩俱解脫，人間天上月團圓。<p>（加持佛頂尊勝陀羅尼<#sp>歌讚<#sp>下座）<p>勤修觀想儀當演<p>各發無上菩提心<p>三觀澄明，先要用心見境；萬緣寂照，直須息慮忘言。欲度其親，宜修觀想。按《祭統》云：君子之齋，專致於精明之德也，故散齋七日以定之，致齋三日以齊之。定之之謂齋，齋者精神之致也，然後可以接於神明。又云：致齋於內，散齋於外。齋三日，思其居處，思其笑語，思其致意，思其所所嗜；齋三日，乃見其所為齋者。《梁武懺》云：若人發菩提心，必須起想。先緣所親，念己父母、師長眷屬，又念地獄、餓鬼、畜生、人天等道，有受苦者當云何救？見已起想，應作是念：唯有大心能拔彼苦。若一想成，應作二想，乃至滿一室想，滿一閻浮提想，滿三天下想，如是漸廣，滿十方界：見東方眾生盡是其父，西方眾生盡是其母，南方眾生悉是其兄，北方眾生悉是其弟，下方眾生悉是姊妹，上方眾生悉是師長，其餘四方悉是沙門、婆羅門等。見已作念，若受苦時，自作我想，詣諸人所，調身按摩，誓拔其苦。得解脫已，為其說法，讚佛、讚法、讚僧，作是讚已，心生歡喜，見其受樂，如己無異。比丘（某）謹白大眾：今依二教之說，專為父母親緣作諸觀想，各各專注，更無異緣。然則觀想欲成，必仗諸聖加被；欲求加被，直須總伸讚禮。向下讚禮昔日化導父母者諸佛菩薩，然後修習觀想。各望志誠，同為緣助。<p>讚禮諸佛諸菩薩<#sp>（胡跪讚禮）願我速成無上道，猶如一切諸如來。都緣孝子報劬勞，為度慈親無間歇。或為嬰兒明宿願，或因太子演華嚴。或於夢裏現金身，或向空中垂誥語。利慧放光持福焰，宿王說法度莊嚴。已成正覺住東方，願顯報身居極樂。今古互融歸一念，自他相涉遍微塵。我今為報自他親，普願慈悲常攝受。<p>讚禮三世一切諸佛願我速成無上道，猶如大孝釋迦尊。大悲心上報圓功，王體智中明孝行。或樂濟饑能割肉，或因療父喜剜睛。或為太子導慈嚴，或作商人暌母氏。劫劫報恩難可紀，塵塵有舌莫能宣。我今為報自他親，普願慈悲常攝受。<p>讚禮大孝釋迦佛願我速成無上道，猶如大孝釋迦尊。摩耶蒙佛破煙然，淨飯聞經登法忍。暫處天宮並極樂，終圓四智與三身。我今為報自他親，惟願慈悲常攝受。<p>讚禮當來彌勒佛願我速成無上道，猶如彌勒度雙親。儴佉慈父住聲聞，摩越母親除結使。三會度人人普度，一生成佛佛親成。我今為報自他親，惟願慈悲常攝受。<p>讚禮觀世音菩薩願我常修菩薩行，猶如大士聖觀音。憐憫慈父著邪宗，不捨女人申孝行。被難入山雖不告，為親捨臂亦難能。我今為報自他親，惟願慈悲常攝受。<p>讚禮地藏王菩薩願我常修菩薩行，猶如地藏宿因緣。婆羅喜聽鬼王言，光目善操羅漢供。夢裏現身由孝德，空中垂語察哀情。我今為報自他親，惟願慈悲常攝受。<p>讚禮藏眼大菩薩願我常修菩薩行，猶如藏眼孝慈深。委令慈父妙莊嚴，睹見宿王華智佛。兄弟總施神變力，爺娘俱證法華宗。我今為報自他親，惟願慈悲常攝受。<p>讚禮月光大菩薩願我常修菩薩行，猶如童子月光心。父因諍子捨邪宗，母聽法音修大行。見佛是名為至養，發心方稱報元功。我今為報自他親，惟願慈悲常攝受。<p>讚禮自在大菩薩願我常修菩薩行，猶如昔日小嬰兒。六十四億供如來，八萬餘人皆父母。已遇勝觀明宿願，終成佛果度慈親。我今為報自他親，惟願慈悲常攝受。<p>讚禮無垢女菩薩願我常修菩薩行，猶如無垢處胎中。忽從右脅誕生來，便發大心思救母。轉女成男求解脫，出家離俗即超騰。我今為報自他親，惟願慈悲常攝受。<p>讚禮目連阿羅漢願我常修菩薩行，猶如尊者目犍連。此生始獲六神通，是處遍觀三惡趣。缽飯雖甜難拯濟，盂蘭有力可擠持。我今為報自他親，惟願慈悲常攝受。<p>讚禮海會眾聖賢願我常修菩薩行，猶如法界報恩人。或修四諦與三空，或造一乘並十地。普度雙親皆解脫，總令真俗悉圓融。我今為報自他親，惟願慈悲常攝受。<p>讚禮海會佛菩薩<p>（舉）觀想父母求解脫<#sp>（四聲）<p>伏地作觀<p>諸佛子等觀想、志心聽，我今欲說道場殊勝事，各各思惟，令心眼見。想道場地忽然廣博，與法界、虛空界等，無量眾寶間錯莊嚴，一切寶網彌覆其上；又當想念釋迦如來於淨身中現五趣身，所謂地獄、餓鬼、畜生、人、天，一一趣中現八千種形類，皆是如來昔日父母；又想十方如來各各說法，化導父母至一乘道；又想世間一切男子是我父，一切女人是我母，我於生生世世無不依之受生；又想一切父母常隨逐我，願欲見佛，度脫生死；又想自身不離此處，分身十方往父母所，承順供養，勸發大心；又想一切父母咸受我化，即發大心修大乘行，求佛菩薩無有退轉。<p>五趣中父母便解脫<p>重伸觀想<p>諸佛子等重伸觀想：無量劫來一切父母有修戒者，戀著三界者，我當為說三界無安，猶如火宅，眾苦充滿，甚可怖畏。又當想念有修四諦已住阿羅漢位者，為說羊車；有修十二因緣已住辟支迦位者，為說鹿車；有修六度已住菩薩乘者，為說牛車。此三車者，即喻三乘。然此三乘，是一乘方便故，如來虛指故，有名無體故，諸子不得故。又想三乘之人聞我說已，即捨權乘，趣一乘道。又想諸佛如來見是事已，同共讚言：善哉，善哉！善男子，若能行此者，即住三世諸佛家故。何以故？此一乘道法如是故。<p>三乘中父母早回心<#sp>（三聲）<p>三回作觀<p>諸佛子等重伸觀想：我等父母聞佛讚嘆故，承佛神力故，自善根力故，即能知一切法，即心自性睹見法界，無所障礙，能以一身作無量身，身剎互融，重重示現，與諸如來體性平等，功德亦等。何以故？稱法界修，稱法界證，只在剎那成正覺故。<p>（舉）一乘中父母成正覺<#sp>（四聲）<p>（加持發菩提心真言<#sp>心月圓滿真言）<p>（行香<#sp>投詞<#sp>宣疏）<p>禮別聖賢<p>恃怙深恩，如來尚酬於累劫；香燈妙供，佛子欽奉於終宵。上荷諸佛垂慈放光入會，復蒙梵天護念合掌趍筵。堅一念之真誠，聽三時之妙法。豎宗則高峰岌岌，立教則巨海汪汪。儒釋兼濟則簇錦攢花，真俗混融則鳴珂珮玉。恩愛網從今墮壞，悲智海正好優遊。非但薰習今生父母之道心，亦可報答多生父母之恩德。直得待渠成佛後，卻須還我未生前。方信此齋，不為虛設。子夜金鍾欲扣，梵唄頻催，倏驚長夜漫漫，將啟大明杲杲。真淨界中本自無來無去，凡常情上不妨有送有迎，寶車輅軋軋而將上重霄，獅子座巍巍而復歸淨土，伏願大眾人人知本，念念報恩，常居不散之道場，始是榮親之孝子。今當禮別，各望精勤。眾等志誠，禮別賢聖。<#sp>（法鼓三鍾）<p>誠心禮別上來所請，此法會中<p>清淨法身毗盧遮那佛<p>圓滿報身盧舍那佛<p>三類化身釋迦文佛<p>伏願來時降福，去後留恩。望聖慈悲，乞歸蓮界，惟願慈悲還本土。<p>誠心禮別上來所請，此法會中，大慈大悲<p>成利慧佛<p>勝日身佛<p>勝觀佛<p>伏願來前降福。<#sp>（同前）<p>誠心禮別上來所請，此法會中，大慈大悲<p>雲雷音宿王華智佛<p>覺華定自在王佛<p>清淨蓮華目佛<p>伏願……<p>誠心禮別上來所請，此法會中，大慈大悲<p>無量壽佛<p>彌勒佛<p>寶華佛<p>十方三世一切諸佛<p>伏願……<p>誠心禮別上來所請，此法會中，大慈大悲<p>文殊普賢菩薩<p>觀音勢至菩薩<p>藥王藥上菩薩<p>地藏菩薩<p>無垢光女菩薩<p>伏願……<p>誠心禮別上來所請，此法會中，大慈大悲<p>月光童子菩薩<p>大自在天子菩薩<p>迦葉菩薩<p>日光童子菩薩<p>諸大菩薩摩訶薩<p>伏願……<p>誠心禮別上來所請，此法會中，大慈大悲<p>阿難目連二尊者<p>辟支迦阿羅漢眾<p>伏願……<p>誠心禮別上來所請，此法會中，開壇應供<p>賓頭盧大德尊者<p>圭峰禪師<p>慈覺禪師<p>明教大師<p>遍法界中報恩海會一切賢聖<p>伏願來時降福……<p>法筵將散，能事雲終，誠心拜別上方上界上元天官、天府部眾，珍乃拜辭，各還天界；中方中界中元地官、地府部眾，珍乃拜辭，各還地界；下方下界下元水官、水府部眾，珍乃拜辭，各還水界。一心拜別諸廟祀典，諸廟靈聰，家奉香火，福德正神，司命土地，禁忌龍神，虛空過往糾察善神，傳奏功曹，見聞真宰，繞舍支幹，禁忌神祗，是日見聞隨喜一切賢聖，伏願各還雲馭，大佈慈光，俾施主願力以周諧，降福留恩於此宅。諷誦真言，以伸拜別。<p>（加持奉送聖賢真言<#sp>發遣鬼神真言）
。
<juan>如來廣孝十種報恩道場三時提綱<p>人天同聽梵音聲<#sp>梵音聲菩薩摩訶薩<#sp>（各三聲）梵音初震一聲雷，無限人天眼豁開。怪得香風拂庭戶，龍天圍遶世尊來。<p>伏聞詞句輕清，初傳於鷲嶺；梵音雅唱，得自於漁山。阿難陀首唱於竺乾，陳思王終和於華夏。古今同詠，凡聖交參。斯可以接物導迷，斯可以契凡達聖。爰將法句，演唱梵音。面位仁師，云何請舉？云何於此經，究竟到彼岸。願佛開微密，廣為眾生說。<p>上來梵音雅唱，出生正音。不向二乘，不向三有。回因向果，回事向理，回向無上佛果菩提。伏願群生息妄，眾聖垂慈。內行則妙用常存，外護則靈明永固。天地正觀，日月昭輝。民歌太古之風，化啟不言之道。三寶常住，萬善流通。常明覺照之心，盡出樊籠之表。四恩總報，三有均資。法界含情，同圓種智。<p>（普念）摩訶般若波羅蜜<p>南無《大方便佛報恩經》<#sp>大孝釋迦牟尼佛<p>壇前教誡儀當演黃面瞿曇老古錐，始從兜率降王幃。撑天柱地開爐韝，鍛煉人天是與非。<p>比丘（某）稽首和南，謹白清淨大眾：今此孝順設供拔苦報恩道場幾晝霄中，兩案陞猊，壇前教誡。恭聞釋迦演教，思覺著儀，開眾生行孝之門，行如來出世之理。出髓療父，割肉養親，躬自舁棺，說法化世，勸令孝順設供拔苦酬恩，報答劬勞，良可哀憫。今乃道場初闡，法席宏開，敷演教科，奉行法事。先伸教誡，然後行持。掌壇法師，一一布露。<#sp>（儀至）密垂加護<p>（加持啟白諸聖真言）<p>道場大義儀當演世尊說法報雙親，從起舁棺放光明。阿難問言行孝道，廣開方便化群生。<p>大意初演，啟迪由深。天地生人原以恩，人有父母兩稱尊。割肉代醫酬罔極，出棺說法啟晨昏。無身誰作三才主？有孝方開百行門。奉勸世人須自醒，釋宗儒訓古今存。<p>大孝釋迦牟尼佛<p>道場所祖儀當演<#sp>《大方便佛報恩經》<p>道場所祖叩宗門，儒釋兼全不可論。<p>法匠宗門明道眼，二彰孝行理尤存。仁師提唱，大眾樂聞。<p>報恩海會佛菩薩孝子首重是彜倫，孝有所祖規範真。昊天廣大恩難報，藏教分明語最親。侍讀歐陽皆奉旨，圭峰慈覺再來人。留將錄論非胸臆，知恩劬勞福自申。<p>道場儀式當宣演道場儀式孝雙全，禮佛投誠懺罪愆。目擊道存當觀想，澄心止水慕親緣。<p>洪儀軌范，請師敷宣。<p>各發恭敬志誠心從來儀式有規程，須以三時作證盟。欲知出世並入世，更揣單行與雙行。作觀謹嚴思濟渡，誦經心口要真誠。放生未了財施去，難報高堂顧復情。<p>道場功德儀當演<#sp>《大方便佛報恩經》道場功德阿難言，父畫左邊母右邊。晝夜六時聞大法，薰成種智孝心堅。<p>其中行相，師乃敷宣。<p>過現父母佛菩薩道場左右把香焚，兩向從來各有分。五趣四邊情更切，老聃孔子告猶勤。聖凡合處忘人我，名姓陳來檢疏文。安置為何知不二？如來聖訓總難聞。<p>道場合用儀當演道場合用總包羅，種種行持事相多。女子裸形遭業火，縱饒衣妙被如何？<p>掌壇宗主，請講玄科。薰沐投誠建法壇，婉如在世日承歡。放生以數佛有訓，布施將錢人所難。須信懸幡亡脫化，不然衣擲火催殘。兒孫若把慳來破，過去親心永得安。<p>道場警策儀當演道場警策佛流傳，逆殺闍王謝罪愆。三業端莊興大法，發心勇猛孝心專。<p>仁師敷宣，大眾默然。<p>報恩德菩薩摩訶薩警策原從一念生，香燈掩映法壇清。欽尊三寶神偏凜，悖逆雙親報不輕。闍世悔心消積苦，圭峰誡語釋無明。會須猛勇為佛事，福祿來臨萬事亨。<p>道場勸勉儀當演<#sp>《大方便佛報恩經》道場勸勉敘其中，鼎足三分善不同。道德中庸存性命，深恩十種佛流通。<p>宗師慈憫，請解玄宗。<p>大孝釋迦牟尼佛欲垂勸勉仗諸天，為想高堂結佛緣。三老化身皆助釋，一乘妙理定宗禪。指迷始破眾生惑，篤孝當為明教先。遵奉大師應有戒，是非消卻道場圓。<p>（加持香水灑淨真言<#sp>（至）淨十方世界真言）<p>表揚咒水儀當演咒功甚大，化熱惱而作清涼；善力無邊，捨塵勞而登解脫。<p>請師宣揚，普及見聞。報恩勝會啟壇場，密咒醍醐甘露漿。安息飛煙雲霧捲，蘭膏發焰慧燈光。緇流濟濟皆精潔，賢聖巍巍盡讚揚。法雨滿空甘露灑，道場何處不清涼？<p>南無無垢淨光佛<p>（加持淨衣真言<#sp>誦大悲咒）<p>（加持一切如來淨身口意真言<#sp>誦六部咒）<p>（加持甘露水真言<#sp>誦大明咒經）<p>（誦灑地水真言<#sp>誦諸部因緣）<p>聞經佛子罪消滅仰啟真空無相教，梵音不譯頗難思。昔因三藏往西天，遂感觀音親教授。誦念除危並滅罪，聽聞獲福與延齡。咸希不退菩提心，庶令善根速成就。<p>（加持誦梵語心經陀羅尼）<p>歌讚<p>一缽寒泉，蠲除熱惱，功勳莫可量。注想曹溪水，別來幾度春光。凝然湛寂，灌清淨醍醐甘露漿。霏法雨，楊枝灑處，遍滿壇場。<p>普願霑濡，使含情俱蒙出苦鄉。餓殍焦面，了悟自性真常。今法會，仗密語伽陀咒讚揚。周沙界，無人無我，盡獲清涼。<p>回向無上佛菩提<p>恭聞佛心無礙，伽陀開甘露之門；咒力所加，屋宅化琉璃之色。伏願諸佛菩薩以慈悲力，滿一切心，鑒懇禱於周旋，回威光於傾刻。金鈴一振，薝蔔之香徐來；寶篆騰空，樓閣之慈雲大佈。革此穢土，速成淨邦。器用變七寶之珍，服飾等六銖之妙。一聞密語，俱發上心。業火熾者即獲清涼，障垢重者俱蒙蕩滌。前趍人天之勝果，後超圓頓之上乘。宜憑檀信之所求，圓滿道場之勝事。再勞清眾結增上緣，請十方三世一切佛、一切菩薩摩訶薩、摩訶般若波羅蜜。<#sp>（止）<p>第一時開科開壇請佛<#sp>（舉偈<#sp>炷香）<p>《大方便佛報恩經》<#sp>各發恭敬志誠心<p>參禮大孝釋迦佛<#sp>（各三聲）<p>報恩會啟（某）筵開，領眾登壇，參禮三寶。<p>皈依靈山教主，雪嶺能仁。唵（引）。薩哩嚩。釋迦佛，皇宮內院，因向四門遊，生老病死苦。雪山修六載，餐麻麥，日充饑，證金軀，我佛金身丈六。若人皈依佛，消災障，增福壽，永不墮地獄道。<p>皈依常住十方佛<p>皈依龍宮海藏，七佛真經。戶（引）唵。達哩摩。三乘法，我佛說下。貝葉與靈文，波羅蜜多。海藏般若經，慈悲懺，妙法華，最堪誇，法寶功能無價。若人皈依法，消災障，增福壽，永不墮餓鬼道。<p>皈依常住十方法<p>皈依天台方廣，南嶽高僧。戶（引）唵。僧伽南。六和僧，一切賢聖。羅漢與辟支，具方袍圓頂。每日伽藍院，安禪定，誦真經，有功能，感得鬼神恭敬。若人皈依僧，消災障，增福壽，永不墮傍生道。<p>皈依常住十方僧<p>報恩海會佛菩薩<p>報恩會啟（某）筵開，領眾登壇，開演第一時豎宗立教法事。開壇請佛一段洪文，掌壇布露。<p>大眾志誠心，同誦三寶偈：法身報身及化身，經律論藏甚深文。開迷化導阿羅漢，參禮南無佛法僧。<p>（誦三寶咒<#sp>入儀）<p>眾等各運志誠，一心頭面敬禮波羅蜜滿足，淨性覺智慧，勝心得成就，故號名為佛。<p>過現未來常住佛寶<p>願共諸眾生，一心頭面禮。<p>眾等各運志誠，一心頭面敬禮無染性清淨，永離於世間，不觀世五陰，常住名為法。<p>過現未來常住法寶<p>願共諸眾生，一心頭面禮。<p>眾等各運志誠，一心頭面敬禮身心常無為，遠離四種食，為世良福田，故稱和合僧。<p>過現未來常住僧寶<p>願共諸眾生，一心頭面禮。<p>（投疏<#sp>加持讚嘆三寶滅罪真言）<p>開壇門部陀羅尼<#sp>（三聲）<p>法不孤起，仗境方生。法隨法行，建立法幢。法幢既立，必有因由。今此道場，寧無由致？先當入壇，清淨三業；焚香灑淨，淨壇結界；散花行道，以為佛事。三業論文，法師布露。身口意業本來同，一念纔迷失本宗。喝散漫天雲霧捲，一輪杲日照當空。<p>除蓋障菩薩<p>（淨三業真言）<p>三業六根悉清淨報親恩，甚奇哉，本來心地豁然開。旃檀牛首無價寶，儘是能仁藏裏來。<p>焚香論文，法師弘開。五分法身真妙香，人人具足露堂堂。無根樹下親拈出，供養如來大法王。<p>香供養菩薩<p>（焚香真言）<p>香嚴童子大菩薩老瞿曇，報親恩，自然清淨絕纖塵。更將一滴曹溪水，洗淨天邊孤月輪。<p>灑淨論文，法師宣陳。八功德水自天真，善洗眾生業垢塵。流入毗盧華藏界，個中無處不超倫。<p>清淨慧菩薩<p>（灑淨真言）<p>壇場內外悉清淨證覺位，住靈山，自來非小亦非寬。拈開臨濟正宗眼，提起眉毛仔細看。<p>淨壇論文，法師敷宣。聚沙成塔亘青天，舉止分明在目前。法界道場今潔滌，自然湧出一枝蓮。<p>淨壇場菩薩<p>（淨壇真言）<p>雪山童子大菩薩無我相，念念空，妙色圓明逐處同。劫火洞然毛未盡，青山依舊白雲中。<p>結界論文，法師流通。荊棘林中業火生，經由大地任縱橫。金剛結出摩訶力，直向如來行處行。<p>尊勝幢菩薩<p>（結界真言）<p>結大界菩薩釋迦佛，舉花時，金色頭陀笑展眉。堪嘆靈山百萬眾，香風撲面有誰知？<p>散花論文，法師拈提。一花五葉祖師傳，淺白深紅有萬般。晏座岩前無法說，紛紛墜落紫雲端。<p>花供養菩薩<p>（散花真言<#sp>行道真言）<p>入壇作梵<p>如來妙色身<#sp>（云云）<#sp>如來色無盡<#sp>（云云）<#sp>如來智慧燈<#sp>（云云）<p>願共諸眾生，一心頭面禮。<#sp>（入儀）<p>（加持警覺如來真言）<p>歌讚<p>已滅瞿曇，未生彌勒，像季法弱魔強。迷頭認影，終日只顛狂。鬥爭人我堅固，毀正法，違背爺娘。華報現，三災八難，苦海絕津梁。<p>我師龜鑒，報恩設供，火急迴光，圭峰、明教、慈覺為提綱。世、出世間行孝，思罔極，正好承當。斯法會，難遭難遇，信手炷心香。<p>南無大孝釋迦牟尼佛<p>大眾志誠心，同嘆讚佛偈：稽首三界主，大孝釋迦尊。累劫報親恩，積因成正覺。將永錫眾類，應請演斯經。欲使報恩人，咸能酬罔極。<p>（宣疏、禮請照儀）<p>召集神祗<p>南無越三界菩薩<#sp>（入儀）<p>大眾志誠心，同誦灌沐偈：我今灌沐諸如來，淨智莊嚴功德聚。願五濁眾今離垢，同證如來淨法身。<p>淨身器菩薩摩訶薩<p>（加持灌頂清淨真言<#sp>（至）施無畏真言）<p>獻五養供<#sp>（止）<p>第一時陞座<p>（加持四十二字母真言）<p>歌讚<p>秘密伽陀，如雲似海，難思難議。最要無他事，世尊金口親宣示，四十二字母，須詳細。有頓教，華嚴廣大，一一明宗旨。自善財童子親參禮，曾為舉揚奧義。法界之中，罪垢多除洗。陀羅尼藏無邊際，濫觴爰從慈氏。信至道，人間天上，渴仰生歡喜。<p>南無《大方便佛報恩經》<#sp>大孝釋迦牟尼佛<p>豎宗立教儀當演<#sp>《大方便佛報恩經》<p>比丘（某）稽首和南，謹白清淨大眾：今此道場初登寶座，會集人天，開百行之孝門，演三時之大法。豎宗則高峰岌岌，立教則巨海汪汪。儒釋兼濟則簇錦攢花，真俗混融則鳴珂玉佩。恩愛網從今墮壞，悲智海正好優遊。立教洪文，掌壇布露。大孝瞿曇道最尊，都緣累劫報親恩。三牲日奉非真養，萬德身嚴乃本根。返拜不妨驚梵釋，初行已解指乾坤。堪嘆我輩相違悖，虛負劬勞血一盆。<p>儒釋以孝為宗儀當演<#sp>《大方便佛報恩經》<p>如來設教孝為宗，理孝形容事亦同。置塞普之橫四海，一如慈覺古途通。法師慈愍，廣布慈風。<#sp>（儀至）即其善也我聞佛語孝為宗，孝行原來佛行同。內蘊佛心遵雅訓，外行孝行紹宗風。母胎集會真身露，父臆捫摸妄業空。多少知恩菩薩子，古今盡入此門中。<p>大孝釋迦佛<p>（加持大獻藥真言）<p>歌讚<p>宗為酬恩，教由知本，先須立教提宗。乃知宗教，興建豈無蹤？我佛堪稱大孝，垂千古，孰敢追蹤？嵩明教，後來著論，行相頗雍容。<p>孝能先百行，為宗為本，儒釋相通。生成養育，何以報圓功？三藏無逃於此，神明與天地欽崇。佛菩薩奇功勝行，盡出此門中。<p>敘明孝行所因儀當演<#sp>《大方便佛報恩經》<p>乞食親嘗試苦甜，阿難歡喜讚奇言。<p>梵志邪師將佛毀，現身五趣遍三千。<p>仁師提唱，大繫法船。如來孝行有何因？一一如經為指陳。喜見婆羅供母氏，空驚梵志毀能仁。后薨王哭情雖隔，光遶蓮花道最親。若論我師非孝敬，誰於五趣現多身？<p>敘正明宿世苦行因緣儀當演<#sp>（經題）剜睛出體報如何？感得旃檀窣堵波。剪羽慈烏娘餓死，採花鸚鵡過新羅。<p>雖然如是，必竟如何？正明苦行報恩時，諦聽令人重愴悽。割肉闍提原是我，捨身忍辱更求誰？剪翎竟免西天鳥，脫網曾為鸚鵡兒。淨飯摩耶今日看，方知有子大慈悲。<p>大孝釋迦佛<p>（加持誦佛頂身印真言<#sp>（至）毗盧無見頂相真言）<p>歌讚<p>人豈無非？佛猶遭毀，咄哉梵志狂生。婆羅負母，乞食不勝情。卻道瞿曇違背，辭王位，半夜逾城。佛聞了，身光七遶，曠劫事分明。<p>我佛慈忍力，難行苦行，為報雙親。剜睛割肉，喜捨表無瞋。況乃曾為鸚鵡，盲父母，情愛過人。諸佛子，當思養育，圖報耐艱辛。<p>敘返生慰勞儀當演<#sp>《大方便佛報恩經》賧子求泉主箭傷，傳書白雁海邊翔。捨身濟虎生兜率，妙用難思孰可量？<p>法師掌教，請為宣揚。回身三界孝慈深，悲救還生慰勞心。賧子更生天遺藥，盲親再見主傾金。採珠歸國方饒益，飼虎生天解訪尋。笑彼法華窮子意，捨身逃逝不歸欽。<p>敘因孝成佛儀當演<#sp>《大方便佛報恩經》<p>文殊請問佛緣因，花果隨時奉二親。<p>果滿三祗成正覺，邪徒猶自毀能仁。眾皆側耳，師為指陳。世尊相好絕無倫，只為從前孝二親。美饌名衣常奉給，慈心軟語每諮詢。託胎福母功難繼，為子捐王道轉新。罪垢眾生俱荷負，如何只麼毀能仁？<p>（加持誦如來相好真言<#sp>（至）如來十力真言）<p>歌讚<p>既乃攀緣，反生慰勞，如來示現修行。歸寧往省，純孝可忘情。聚散去來都妄，菩提樹下屬虛盈。慈悲力，團圞嘉慶，正好說無生。<p>於今成正覺，始因歷劫，能報生成。孝之一字，勳業信非輕。三世如來興嘆，諸菩薩，豈不同聲？如我佛，酬恩證果，一段甚分明。<p>敘方便化導父母令入佛道儀當演<#sp>（經題）世尊化導震雷音，井鼈神龜論淺深。昔日摩耶親發願，乳流佛口即垂臨。<p>請師演唱，指示宗乘。孜孜覓便與尋方，見善雙親返激昂。膝屈父王離禁殿，乳流母氏在天堂。萬般神變蒙天衛，千葉蓮花向日芳。戲綵凡間老萊子，回心學佛道尤光。<p>敘為父母轉大法輪儀當演<#sp>《大方便佛報恩經》<p>如來演教在王都，貝葉琅❥古範模。化導雙親成佛果，從天宮下至閻浮。有何奇異，可得聞乎？有子超凡豈偶然？法輪為轉化人天。如如法界原非動，念念攀緣徒自纏。顛倒見亡登實際，須陀洹證破煙然。同歸寂滅餐甘露，後世忘恩未是賢。<p>（加持誦佛頂轉法輪真言<#sp>（至）摩訶摩耶真言）<p>歌讚<p>覓便尋方，悲憐慈化，為人之子方周。承顏養志，真淨界中遊。回視從前恩愛，空繫著，泡結雲浮。瞿曇老，事親行道，千古播嘉猷。<p>聖胎今已誕就，法輪為轉，喜凝眸。圓音玉偈，甘露降清秋。祗得摩耶淨飯，餐法味，飽意齁齁。全真樂，淨居忉利，來往亦風流。<p>敘究竟奉親儀當演<#sp>《大方便佛報恩經》悉達殷勤奉父王，俄然一旦卻無常。阿那律報摩耶母，圍遶金棺十匝光。<p>法師憐憫，請為敷揚。為法酬恩屢啟端，方知究竟奉親難。別離世數誰能免？悲智家風切好看。淨飯一心呈玉偈，摩耶十匝遶金棺。此身堅密何曾礙？笑倒雲門赤肉團。<p>大孝釋迦佛<p>敘普勸大眾儀當演<#sp>《大方便佛報恩經》如來金口播宗風，天子諸侯說亦同。小孝中勞不匱者，難酬難報佛能融。<p>法師講解，理在其中。毗盧本是一凡夫，曠劫修行作楷模。今日因之成道已，諸人還有所生無。輪迴路上安能捨？解脫門中正好趨。世出世間須兩立，休於苦海更盤盓。<p>（加持集法悅捨苦陀羅尼）<p>歌讚<p>恩愛相纏，原非究竟，須說如來初行七步，已是不凡才。寶積、涅槃會上，奉親事，須信奇哉。逾千古，楷模尚在，月夜雪皚皚。<p>諸人皆有養，報恩設供，似鏡當臺。豎宗立教，聞見覺華開。提起我師妙行，光燦爛，錦繡成堆。當依傚，唏顏慕藺，火急莫遲回。<#sp>（下座<#sp>止）<p>禮十種報恩二十四孝報恩讚<p>南無大孝釋迦牟尼佛<#sp>（念）南無大孝釋迦佛<p>初更鼓打鼕鼕的，太子身騎白馬便騰空。<#sp>（念）南無大孝釋迦佛<p>雪山岩畔現法身，五更太子去修行。<#sp>（念）南無大孝釋迦佛<p>喪則致其哀，祭則致其嚴。<#sp>（念）南無大孝釋迦佛<p>開宗明義三千口，只因家和永不分。<#sp>（念）南無大孝釋迦佛<p>孟宗哭竹冬生筍，郭巨埋兒天錫金。<#sp>（念）南無大孝釋迦佛<p>王祥臥冰雪壘腰，黃香扇枕奉雙親。<#sp>（念）南無大孝釋迦佛<p>丁蘭刻木為娘叫，董永賣身殯葬父。<#sp>（念）南無大孝釋迦佛<p>割股救婆劉媳婦，曹俄殺子奉雙親。<#sp>（念）南無大孝釋迦佛<p>羔羊跪乳報父母，人不報恩為何因？<#sp>（念）南無大孝釋迦佛<p>慈鴉返哺報父母，行孝之人天眼開。<#sp>（念）南無大孝釋迦佛<p>目連救母生天去，至今孝道永傳名。<#sp>（念）南無大孝釋迦佛<p>上報四重恩，下濟三途苦。<#sp>（念）南無大孝釋迦佛<p>苦，左肩擔父，右肩擔母。恩難報父，恩難報母。<#sp>（念）南無大孝釋迦佛<p>苦，十月懷胎苦，推乾就濕母，恩難報父母。<#sp>（念）南無大孝釋迦佛<p>苦，臨期生產苦，恩難報母，生身守父母。<#sp>（念）南無大孝釋迦佛<p>恩難報父，恩難報母。<#sp>（念）南無大孝釋迦佛<p>眾等皈命禮<p>南無大孝釋迦牟尼佛<#sp>（拈香）<p>讚十種恩儀當演<p>如來十種報深恩，普勸諸人孝二親。為人若不行孝道，恐後難逢父母身。法師指示，朗宣洪文。<#sp>（入儀）<p>讚十種恩<p>第二時<#sp>（禮佛<#sp>投疏<#sp>陞座）<p>（加持楞嚴字母真言）<p>南無《大方便佛報恩經》<#sp>大孝釋迦牟尼佛<p>儒釋兼濟儀當演<p>比丘（某）等，稽首和南，謹白清淨大眾：今此道場第二時中兩案陞座，奉行儒釋兼濟法事。伏聞儒釋相兼，皆宗孝行。雖五家之用則別，而百行之源不殊。儒則安墓留形，釋則追齋薦識。亡者戒德，終乃生天。小兒牧牛，故來啟導。百千三昧，皆報劬勞。一十二章，盡酬罔極。仁師敷教，警悟賢愚。<#sp>（儀至）回心酬罔極儒釋皆宗道貫通，星分爪剖賴圭峰。放生作福恩堪報，改祭為齋善可從。施戒更當資福業，歲時休但想音容。先王古佛相弘濟，類我螟蛉可指蹤。<p>大孝釋迦佛<p>禍福淺深儀當演<#sp>《大方便佛報恩經》慈童行孝奉親嚴，役力擔薪貨八錢。玉女承顏延萬載，火輪墮地免諸愆。<p>儀標功過，師為朗宣。賣薪行孝見慈童，順逆皆由一念中。玉女承顏華報謝，火輪墮地業因空。經標十種排功過，道被三根品異同。火急修行勤奉養，背恩何日出樊籠？<p>大孝釋迦佛<p>（加持誦釋迦牟尼佛真言<#sp>（至）拔除罪障咒）<p>歌讚<p>釋奉齋緣，儒嚴祭享，理分優劣差殊。三牲日養，非福果何如？爭似飯僧供佛，修施戒，勝報無虛。圭峰老，世、出世間，區別不同途。<p>寧知無禍福？世尊因地，尚想規模。火輪玉女，一念有賢愚。不向法中知本，生死海，未免淪湑。為人子，各須警悟，善惡現心珠。<p>敘居則致其敬儀當演<#sp>《大方便佛報恩經》居則致其敬，諸人會得麼？父王曾禮拜，佛湧七多羅。<p>儒則別之於犬馬，世尊化導出娑婆。<p>仁師恭謹，請講玄科。敬事雙親問起居，歸寧色養日無虧。晨昏定省看承我，冬夏溫涼點檢渠。泣竹天生冬月筍，扣冰淵躍雪天魚。踴身高七多羅樹，方信如來道有餘。<p>敘養則致其樂儀當演<#sp>《大方便佛報恩經》<p>養則致其樂，黃金紫麼芽。冬溫並夏涼，嘉果及茗茶。切勿鬥雞並走馬，休教踏柳與穿花。<p>請師講解，眾莫喧嘩。養須致樂善看承，和意怡顏侍寢興。捧檄經年伸悅懌，戲斑終日笑憑陵。陸郎甘旨忻懷橘，朱雋寧親喜販繒。爭似如來全道力，淨居忉利等閒昇。<p>大孝釋迦佛<p>（加持護命善門真言）<p>歌讚<p>能養其親，居而致敬，要當色養承顏。音容喜慍，親侍更防閒。當念寒溫定省，趍庭問《詩》《禮》忘還。爭知道，父王返拜，身踴七多間。<p>繼而能奉養，克全至樂，戲老萊斑。舁輿負米，喜躍忍多艱。粗可百年相守，眼光落淚雨空潸，何日早？扶持恃怙，笑傲涅槃山。<p>敘病則致其憂儀當演<#sp>《大方便佛報恩經》病則致其憂，觀親疾弗瘳。七旬無寢寐，百藥治何休？帝王親嘗湯藥進，如來割肉未曾酬。<p>仁師宣唱，講解因由。親病當知子負憂，求醫問藥莫知休。賣身破產終無吝，設拜肩輿不用羞。代死要為潛耀輩，吮癰當作士岩儔。更能仰叩真慈父，天理爭教疾弗瘳？<p>敘喪則致其哀儀當演<#sp>《大方便佛報恩經》喪則致其哀，終宵淚滿腮。心喪於永劫，莫若効如來。董永賣身殯葬父，烏鴉助土築墳臺。<p>請師提唱，內有奇哉。<#sp>（儀至）歷生辜負臨喪孝子具真哀，擗踴號咷五內摧。嘔血數升悲在膂，忘餐七日淚橫腮。目連大叫真賢者，調御舁棺信善哉。不向真乘消愛見，從前感動總癡孩。<p>（加持誦華聚陀羅尼真言）<p>歌讚<p>欽奉雙親，厥躬有疾，可知人子懷憂。問醫求藥，早夜不曾休。七日頓忘眠寢，投天地，涕淚交流。時看診，古人三載，不暇脫衣裘。<p>哀喪制起，痛摧五內，泣血吞愁。臥苫枕塊，一日似三秋。重念幽冥阻隔，神魂向，何處尋求？須修薦，歸投佛法，九品定遲留。<p>敘祭則致其嚴儀當演<#sp>《大方便佛報恩經》祭則致其嚴，三牲日具鮮。孟宗因祭筍，竹內哭蒼天。若薦蘋蘩修福供，釋迦老子更無言。<p>五般孝行，請為敷宣。<#sp>（儀至）超於苦海當思祭則致其嚴，礿禘蒸嘗禮法兼。明法唯忻陳簠簋，克誠配享奉虀鹽。休將大辯齋蔬棄，須信青提缽飯甜。人哭鬼歌無用怪，來昆善惡佛能占。<p>敘化風遠被儀當演<#sp>《大方便佛報恩經》化風遠被眾皆知，愛敬由來合爨居。鴉鵲同巢真罕有，馬牛相乳實希奇。<p>仁風扇處，警醒群迷。淳風遠被化澆漓，本固須知葉不衰。三世同財財愈盛，積年合爨爨常炊。馬牛相乳和如此，鴉鵲同巢義可知。禍亂不生災害殄，君臣父子太平時。<p>大孝釋迦佛<p>（加持誦莊嚴王陀羅尼）<p>歌讚<p>禮奉蒸嘗，春秋忌諱，祭須必致其嚴。扣冰泣竹，隨力辦虀鹽。羅列蘋蘩蘊藻，潢汙與行潦滋霑。君看取，鬼歌人哭，因果佛能占。<p>當知純孝節，化風遠被，草偃閭閻。靈芝甘露，祥瑞快觀瞻。堯舜君，黎民同樂，君臣父子。官吏清廉無餘事，家家樂孝，花暖蜜蜂甜。<p>敘孝行感驗儀當演<#sp>《大方便佛報恩經》孝行因緣不可量，龍吟虎嘯亦非常。沙門爪賜曇恭母，陳氏持齋往淨方。<p>多多行相，一一明彰。孝感如前驗頗詳，神明造物衛行藏。白鳩標瑞棲其宇，芝草呈祥挺在堂。陳氏夢尼生淨土，李公刺血發奇香。隆興丞相心詞妙，天下人心好忖量。<p>敘普勸大眾儀當演<#sp>《大方便佛報恩經》彌羅八歲入山修，五母號咷哭未休。世出世間行孝道，揚名空向後人留。<p>許多言教，眾好參求。君看五母哭彌羅，憂海無風強起波。定果色墮癡愛綱，金剛杵碎死生魔。傷嗟棄本甘纏縛，黽勉知恩好切磋。念念迴光酬罔極，流光催老急如梭。<p>（加持誦寶樓閣真言）<p>歌讚<p>孝出誠心，親為本始，驗由感格高穹。從前靈異，一一淨玲瓏。方稱為人之子，天曹與地府論功。虞丞相，只緣孝感，穩坐廟堂中。<p>諸人當此際，追思恃怙，生育吾躬。可忘報效，儒釋法門通。禍福已知深淺，遠超透，生死樊籠。凡間子，縱教類我，蜾蠃只成蟲。<#sp>（回向<#sp>止）<p>第三時<#sp>（禮請<#sp>投疏<#sp>陞座）<p>（加持三寶字母真言）<p>敘真俗混融儀當演<#sp>《大方便佛報恩經》<p>比丘（某）稽首和南，謹白清淨大眾：今此道場第三時中敷陳軌范，伏聞真俗混融，皆崇出世之孝；辭親割愛，上酬罔極之恩。朗法師荷擔遊學，陳陸州養親織履。兄則坐禪息定，弟則繼業傳家。能報不報，當酬未酬。三復斯文，一生事辦。<#sp>（儀至）金剛種智真俗混融見法身，偉哉慈覺導迷津。不歸只願求成佛，再見無期待出塵。以法斷恩恩豈斷？酬恩入法法尤親。胞胎愛欲君休戀，正覺初成看漸新。<p>敘法供養為最儀當演<#sp>《大方便佛報恩經》<p>擔父母，報劬勞，圍遶須彌一二遭。剜睛割肝行孝道，世尊尚且笑兒曹。月光常願奉其母，證涅槃山道最高。<p>以法供養，震動鯨鼇。父母橫擔左右肩，未能少報半分全。血流沒踝非為孝，道以資親始是賢。德護因兒生正信，月雲為子脫塵緣。奇哉童子真難繼，直養為懷志可憐。<p>（加持誦七俱胝咒<#sp>（至）無量法門咒）<p>歌讚<p>敬奉賢愚，理融真俗，皆由大孝鈞陶。偉哉慈覺，見解北宸高。百二十門功行，始終為感慨劬勞。須參透，未生前底，月下嶺猿號。<p>為親興法食，如來曠劫，妙用堪褒。慈風法雨，均濟冷騷騷。演出三乘五教，空性相，頓漸滔滔。知恩處，母胎中說，何用斷機刀？<p>敘勸父母歸依三寶儀當演<#sp>《大方便佛報恩經》<p>迦葉老，顯功能，啟導雙親漸漸增。長者子兒生墮地，皈依佛、法、比丘僧。子年七歲塵埃戲，舍利稱為照世燈。<p>皈依三寶，請為敷陳。胎中已解奉三皈，墮地稱名也大奇。長者若教無慧眼，慈親安得破狐疑。融歸一法原同體，兼攝群凡作住持。無上福田最尊貴，酬恩佛子可忘之。<p>勸持五戒十善以作人天之孝儀當演<#sp>（經題）<p>持戒律，脫塵埃，不辱其親大孝哉。福不臻臨孝不篤，雙親何日托蓮臺？密多長者遊天竺，父母西方作禮來。<p>法師講解，切勿沈埋。法中正勝戒宜遵，守護須還清淨人。過海浮囊無缺漏，先天妙物出陶甄。如能檢束方知本，倘不堅持反辱親。天上人間增妙報，密多見佛了前因。<p>（加持誦皈依三寶真言<#sp>（至）百千印咒）<p>歌讚<p>一片閑雲，古今常住，出生佛法僧三。覺而常照，和合軌持諳。因果聖凡總體，從來苦，誓願諮參。有親者，普皆回向，彌勒且同龕。<p>堅心持五戒，專行十善，奉旨供甘。人天勝報，行看遠而譚。愛惜浮囊過海，勸善戒，追慕瞿曇。三祗滿，度親事畢，方是保家男。<p>勸修四諦以作小乘之孝儀當演<#sp>（經題）<p>小乘法，報親魂，四諦標持不可論。八萬四千諸婇女，俱來法會作沙門。證無學果羊車載，三會龍華睹世尊。<p>慈風扇處，捲盡迷雲。小乘為養事堪呈，三轉迴環四諦分。應斷應知禪兀兀，已修已證醉醺醺。能行自利逃紅焰，求證單空坐碧雲。三會度人皆父母，大悲彌勒豈謾君？<p>勸修中乘以作緣覺之孝儀當演<#sp>（經題）<p>華嚴藏，理幽玄，此是中乘十二緣。鹿母當年五百子，辟支佛現在其前。聲聞緣覺猶知本，仁者如何不可憐？<p>請師提唱，了悟丹田。中乘為養死生窮，緣獨雖殊二覺同。不向支支分四種，何由法法會三空？四生證果根機利，百劫成功觀智融。鹿母當年因供養，後生一子法王雄。<p>（加持誦四聖諦真言）<p>歌讚<p>學佛修行，小乘為養，高拋生死樊籠。苦知集斷，與滅道成功。三會度親無數，大悲佛、彌勒相同。阿羅漢，克全孝道，遠引似溟鴻。<p>緣生緣滅定，中乘為養，尤更玲瓏。觀華悟道，化火證真空。鹿母當年供養五百子，寶塔尊崇。因發願，後生一子，今作法王雄。<p>勸修六度以作大乘之孝儀當演<#sp>（經題）<p>遇文殊，問智首，六度波羅還知否？三祗果滿證菩提，女子腹中叉著手。百劫千生為報恩，萬載功名常不朽。<p>一段鴻文，請師抖擻。大乘為養智悲全，頓發菩提出愛纏。劫滿三祗方殺賊，行鋪六度好行舡。腹中女子因無限，膝下嬰兒果漸圓。色究竟天增氣焰，必須託彼坐紅蓮。<p>勸修一乘以作如來之孝儀當演<#sp>（經題）<p>三界主，甚奇哉。大事因緣出世來。長子小男相問答，即三而一互融排。一乘報本酬恩乳，塵剎眾生父母胎。<p>如來大孝，請講根荄。一乘為養妙嚴都，塵剎眾生父母軀。長子全身周沙界，小男無處不文殊。摩耶生佛原來幻，太子甯親忒煞迂。三世十方相涉入，人牛不見月輪孤。<p>（加持誦十波羅蜜真言）<p>歌讚<p>學佛修行，大乘為養，進修六度波羅。施心戒本，堅忍復如何？精進曾無懈怠，增智慧，月逗禪和。嬰兒笑，化他斷見，皈佛怖群魔。<p>剎塵含法界，一乘為養，悲智諧和。法身慧命，生長感恩多。賴有普賢長子，興萬行，折桂登科。須深信，人人有分，明月照前坡。<p>敘父母成佛儀當演<#sp>《大方便佛報恩經》雪山教主號能仁，演說三乘報二親。圓滿一乘為究竟，至真至孝絕無倫。<p>三乘四諦，請為諮詢。天倫佛性自圓常，今日方知孝道昌。點鐵成金恩愛礦，採花作蜜智悲鄉。已知有父如無等，寧可無兒似月光。自利利他俱滿足，更無一物獻尊堂。<p>敘普勸大眾儀當演<#sp>《大方便佛報恩經》願輪廣博孝隆昌，究竟超登正覺場。五戒三皈資苦本，三宗四法答恩光。<p>眾皆諦聽，師為分張。晝宵聞見好因緣，箭急將身出愛纏。早是四生花報謝，那堪三界火輪旋。法身獨露胞胎外，慧命生成繈褓前。萬劫親恩俱解脫，人間天上月團圓。<p>（加持誦佛頂尊勝陀羅尼咒）<p>歌讚<p>種子梨耶，天倫佛性，本非今日生成。同登覺地，不用隔銀屏。從天上，許多諸佛，皆父子相誘修行。蓮臺上，同音說法，賽過鯉趨庭。<p>報恩諸大眾，宿緣多慶幸，聽法聞經。千生父母，度脫至今生。同作九蓮伴侶，休更受胎髒微形。餐禪悅，樹林演法，仙樂正和鳴。<#sp>（下座）<p>勸修觀想儀當演<#sp>（入儀）<p>（加持發菩提心真言<#sp>心月孤圓真言）<p>（行香<#sp>宣疏<#sp>入儀<#sp>回禮<#sp>拜別）<p>（加持奉送聖賢真言<#sp>發遣鬼神真言）<p>南無解脫月菩薩<p>獻衣偈馬鳴願力何其多？吐出玄機錦繡羅。亦似當年親奉獻，報恩會上沐恩波。咦，滿門貴眷呈祥瑞，萬古光輝獻佛陀。<p>獻食偈天廚妙供是酥酡，老母曾將獻維摩。六味馨香充法界，繽紛遍滿於娑婆。咦，施主虔誠獻三寶，人天三界供餐和。<p>獻財偈天地儲精，琥珀金銀，玫瑰瑪瑙，玳瑁珠珍。無垢界中龍女獻，楊子江心居士傾。打開歡喜藏，能妝觀精神。施主虔誠而奉獻，供養如來及報恩。咦，金輪種智從今種，果報何曾不現成？<p>放生偈成形雖有異，佛性總相同。一念迴光照，脫禽覺本空。咦，從此翻身歸聖域，祗隨鸚鵡伴圓通。<p>又偈搖頭擺尾水中遊，祗因迷悟不曾修。從今放你超脫去，直到波羅彼岸頭。咦，今朝這裏翻身去，龍宮海藏任遨遊。
。
<juan>如來廣孝十種報恩道場密教卷上<p>壇前教誡<p>加持啟白諸聖真言大圓鏡智常清淨，法界真身遍十方。我今啟白作加持，洞鑒圓明臨法會。<p>唵（引）。缽頭麼步惹。摩訶播拾陀囉尼。曼怛囉耶彌。❥暮伽。嚩囉耶。步嚕步嚩。薩畆嚕畆嚕吽。<#sp>（止）<p>加持香水灑淨真言毗盧身土曾無際，塵界交參廣狹融。無明無垢妄情昏，法水霑時心垢淨。<p>南無三滿哆。勃陀喃。阿缽囉底三迷伽耶。三迷三摩哆。奴揭諦。缽囉吃嘌底。微輸睇。達摩馱睹。微輸達你。娑婆訶。<p>淨十方界真言<p>唵（引）。入嚩哩。哆摩尼。盧囉室哩尼。❥❥癹吒。<#sp>（止）<p>加持淨衣真言妙身金色銖衣襯，紺頂螺紋百寶嚴。如來藏內德塵沙，密語宣時皆顯發。<p>唵（引）。娑囉婆。怛哆伽陀。跋折梨你。陀囉陀囉。虎吽。<p>唵（引）。摩尼毗布梨。地哩地哩。虎❥癹吒。<#sp>（止）誦大悲咒<p>加持一切如來淨身口意真言身三口四多諸業，意識攀緣造本根。返源塵相日消冰，念念圓成無漏善。<p>那謨。薩嚩勃陀。菩提薩埵喃。唵（引）。戌殿都。柰囉秫陀那耶。娑婆訶。<#sp>（止）誦六部咒<p>加持甘露水真言法界靈源真性海，流為甘露廣無邊。願憑法力灑幽途，普使清涼除熱惱。<p>那謨。婆伽嚩帝。素嚕婆耶。怛哆蘗哆耶。怛姪他唵。素嚕素嚕。缽囉素嚕。缽囉素嚕。薩婆沒馱。地瑟恥帝。娑婆訶。<#sp>（止）<p>大明咒經<p>加持灑地水真言濁世紛紛多垢染，六塵境界妄攀緣。我今灑地誦真言，庶使壇場無穢濁。<p>唵（引）。阿暮伽。沒履嚲嚩利。娑婆訶。<#sp>（止）<p>誦諸部因緣<p>直字梵語心經陀羅尼<p>缽囉娘。缽囉密哆。逆鄰那野。素怛囉。阿梨耶。嚩嚕吉帝。濕嚩母囉帝。薩埵沒。嚴鼻藍。叭囉娘。波囉密多。左焰左夜。嚩汝夜。嚩嚕伽耶。底薩麼畔左。思蹇多。薩埵寫。娑波波嚩。戌涅波設帝。娑嚩易賀。舍利卜怛囉。戌涅戌涅多。嚩汝耶嚕畔。那波那。戌涅多。戌涅多耶。那波那。雪嚕畔。耶汝耶嚕畔。莎戌涅多耶。戌涅多。娑嚕畔。易嚩微。嚩吠那曩。散虔娘。散娑婆伽囉。尾虔娘。南伊賀。舍利卜怛囉。莎囉嚩達麼。戌涅哆。沒叉拏。阿耨多畔左。阿寧也嚕他。阿麼囉。阿耨耶。摩那阿拏那。阿婆離布囉。拏他娑沒。舍利卜怛囉。戌涅馱耶。戌涅多。娑嚕畔。曩吠那喃。娑伽娘。娑娑伽囉。尾伽娘。曩研初。楚嚕怛囉。伽囉拏。即賀婆伽耶。摩那枲。雪嚕畔。扇答研答囉。娑娑叭囉瑟吒。尾演達麼。曩斫初大都。那微涅。那微涅叉欲。那微涅叉欲。夜嚩那。左囉嚩囉喃那。左囉嚩囉那叉欲。那奴伽。三昧陀耶。寧嚕他。嚩實憐娘。尾伽娘。那叭囉微帝。那脾三摩耶。多婆沒那。波囉微帝。薩埵沒底。薩埵喃。缽囉娘。波囉密多。嚩室憐也。尾賀囉耶。只多嚩囉拏。只多嚩囉拏。南悉體。達摩耶。叭囉速都尾。波哩薩羝迦❥。寧瑟吒。寧哩摩囉的鄰。達摩耶。嚩昔底多。薩埵沒馱。叭嚩娘。波囉密多。嚩室鄰也。拏答覽。三藐三菩提。麼鼻三沒多。嚩室鄰娘。微演叭囉娘。波囉密多。摩訶曼怛囉。摩訶微欲曼怛囉。阿耨多囉曼怛囉。阿娑摩娑鼻。曼怛囉。薩嚩奴佉。缽囉舍摩那。莎底也。摩舍讚。演達摩。叭囉娘。波囉密多。暮忌都。曼怛囉。雪帝雪帝。波囉雪帝。波囉僧雪帝。菩提莎嚩訶。<#sp>（止）<p>歌讚<#sp>回向<p>第一時開壇請佛<p>加持發菩提心真言建設報恩清淨會，發心觀想趣菩提。大悲願力廣無邊，四種大心常不退。<p>唵（引）。菩提即答。毋怛婆。那耶銘。<p>堅固菩提心真言塵剎劫中修苦行，鐵輪磨頂苦無邊。為求法出火坑中，念念進修永堅固。<p>唵（引）。即答巴臘底。未能迦嚕彌。<#sp>（止）<p>讚嘆三寶陀羅尼<p>南無。佛陀耶。瞿嚕吠。南無達摩耶。馱以彌。南無僧伽耶。摩訶帝諦毗舍左。迦摩囉。穆佉迦摩囉。路左曩。迦摩囉。薩那迦摩囉。賀薩多。迦摩囉。娑敏❥。迦摩囉。三婆嚩。薩迦囉。麼囉乞叉囉。南無窣都帝。<#sp>（止）<p>加持三寶滅罪真言三身四智俱圓滿，五教三宗悉混融。方袍圓頂火中蓮，密語誦持同讚德。<p>南無。娜婆婆羝那❥。三藐三菩陀。俱智那吽。<p>南無。娜婆婆羝那❥。達摩俱智那吽。<p>南無。娜婆婆羝那❥。僧伽俱智那吽。<p>多姪他。唵（引）。摩隸毗麼隸昵。麼梨麼梨。薩婆跋婆迦。生羯梨。娑婆訶。<#sp>（止）<p>開壇門部<p>加持淨三業真言業垢本來無自性，還因妄執起根塵。但存一念妄不生，業性了然無可得。<p>唵（引）。薩嚩婆皤秫陀。娑嚩達摩。娑嚩婆嚩秫度含。<#sp>（止）<p>焚香真言信心一念周沙界，五分香雲遍十方。願憑感格聖賢心，寶網中齊出現。<p>唵（引）。缽折囉。杜鞞惡。<#sp>（止）<p>灑淨真言華藏海波融性相，閻浮檀水自清涼。今將密語更宣揚，遍灑道場周沙界。<p>南無。三滿多。沒馱喃。阿缽囉底。三迷伽耶。三迷三滿多。奴揭諦。缽囉乞嘌底。微輸睇。達摩馱都。微輸達你。莎婆訶。<#sp>（止）<p>淨壇真言凡地輒將嚴法席，唯憂垢濁未蠲除。金仙秘密舉揚時，所冀香壇悉清淨。<p>唵（引）。囉儒祖跛誐多。薩哩嚩達摩。<#sp>（止）<p>結界真言唯是娑婆多穢汙，邪魔外道悉侵淩。今將密語淨香壇，憑此結成金剛界。<p>唵（引）。商伽迦哩。摩訶三昧耶。槃陀槃陀。娑婆訶。<#sp>（止）<p>加持散花行道真言已淨香壇無垢濁，結成地界悉嚴持。我今敷演妙伽陀，散眾寶花陳供養。<p>唵（引）。❥暮伽。阿拏舍蹉耶。缽頭麼。蔓杜利吽。空際飄飄成不斷，坐中燦燦色尤鮮。聖人結習已消除，身相居然無染著。<p>唵（引）。薩婆怛他伽哆。布度摩你❥吽。<#sp>（止）<p>加持警覺如來出定真言如來妙證金剛定，海印森羅不動搖。初無出定遍群機，警覺龍天歡喜護。<p>唵（引）。缽頭麼。播舍陀囉。❥暮伽。婆囉那。散注那野吽。<#sp>（止）<p>加持啟白諸佛願智真言聖人本自心中現，情見難忘著相求。即心即色兩無妨，一念纔興知見了。<p>唵（引）。薩婆怛他伽哆喃。嚩庾杜鞞。多囉吽。哆囉吽。摩尼迦那寧耶。娑婆訶。<#sp>（止）<p>加持禮拜真言無始劫來生我慢，恰如山嶽聳千尋。我今投地禮如來，願使慢山俱破碎。<p>南無陀舍喃。蒲陀俱知喃。唵（引）。護嚕護嚕。悉陀盧者你。薩婆羯他。娑達你耶。娑婆訶。<#sp>（止）<p>加持佛頂奉請真言佛念眾生過父母，同於形影不乖違。輒憑秘咒表丹誠，願賜慈悲垂降赴。<p>唵（引）。吽迦摩囉那。娑婆訶。<p>加持一切諸佛真言<p>唵（引）。蘇微布囉。缽囉缽囉。嚩哩杜嚕吽。杜嚕吽。<p>加持釋迦牟尼佛真言<p>南無三滿多。勃馱喃。薩婆乞麗奢。涅素捺那。薩婆達摩嚩始多。缽囉缽多。伽伽那。三摩三摩。娑婆訶。<p>加持諸聖真言<p>多姪他。阿伽車。阿伽車。婆伽畔。阿梨耶。婆嚕枳帝。攝婆囉耶。囉怛那。怛囉耶。薩帝那。娑婆訶。<#sp>（止）<p>加持諸佛集會真言佛佛道同無異見，塵塵出現似殊方。能來為我結良緣，教主可無一彈指。<p>爾時世尊彈指唱言：十方所有諸佛如來，莫不皆為眾生方成菩薩。我今為欲哀愍救眾諸苦故，唯願如來此會中為護眾生，除其患苦。是時如來觀見十方皆有諸佛，悉來此會，如是一切諸佛如來俱時發聲而說咒曰：此是釋迦如來為今十方諸佛俱來此會，加護有情，增長色力壽命。<p>唵（引）。折禮折禮。折禮毗那佉。微薩悉底雞。斫迦爛揭時。缽囉舍謾都。娑婆嚕伽。阿那隸。俱那隸。摩訶捺隸。折梨折梨。醯摩俱梨。醯摩梨產地。醯摩室屍。告囉階。告囉階醯。俱囉梨。俱囉梨。俱朱底。毗奢摩。泥戌暑。毗婆阿折禮。毗折禮。摩毗濫婆。呼牟呼牟。<p>雲集聖賢真言<p>南無三滿多。勃陀喃。薩婆怛他薜哆。地瑟吒那。地瑟恥帝。阿者麗。微摩舍。薩摩囉。嬭缽囉。乞哩底。缽履輸睇。娑婆訶。<p>蓮花座印咒萬德莊嚴蓮出水，三空智照日開敷。巍巍端坐紫金容，印咒功能果如是。<p>唵（引）。摩尼摩尼。嚩囉缽囉嚩離。虞呬耶。缽頭摩尼。缽囉鞞。娑婆訶。<p>蓮花捧足真言<p>唵（引）。迦摩囉。娑婆訶。<#sp>（止）<p>加持如來歡喜護念真言歷劫已來多悖逆，一聞真教始回心。今憑法力報親恩，願佛熙怡垂護念。<p>唵（引）。沒他沒地哩。嚩囉洛叉含。跋折哩。薩度。<#sp>（止）<p>加持天龍八部<#sp>（至）普召請真言菩薩遍觀於六道，莫非皆是宿親緣。普伸召請赴香壇，願奉旨甘並法施。<p>唵（引）。阿鼻娑摩耶。拔折黎。達囉囉吽。<p>唵（引）。俱嚕陀。娑婆提婆那耶。莎嚩訶。<p>天道咒<p>唵（引）。俱胝俱胝。俱那哩。遮哩。娑婆訶。<p>阿修羅咒<p>唵（引）。阿訶滯伽耶。摩訶帝難陀經底。摩訶滯答鍐。娑婆素喃。娑婆訶。<p>人道咒<p>唵（引）。摩訶梵。摩訶耶。伊呬伊呬。娑婆訶。<p>畜生咒<p>唵（引）。娑婆枳吒耶。伊呬伊呬。娑婆訶。<p>餓鬼咒<p>唵（引）。娑婆提婆。迦囉賀那。娑婆訶。<p>地獄咒<p>唵（引）。俱摩哩吒。娑婆訶。<p>六道咒<p>唵（引）。娑婆者蒭。陀囉尼。伽囉耶。娑婆訶。<p>鬼神咒<p>唵（引）。❥暮伽。迦履沙野吽。<p>普召請咒<p>唵（引）。步步哩。怛他伽哆耶。<p>唵（引）。薩婆薜荔哆。誐囉沙。伊呬伊呬。莎嚩訶。<#sp>（止）<p>加持灌頂清淨真言六道昇沈無間歇，都緣棄本背親恩。召迎已沐總雲臨，灌頂滌除諸業障。<p>唵（引）。提健婆。暮哆囉。僧健。薩訶。<p>潔滌真言<p>唵（引）。彌摩囉。戌睇吽。<p>入道場咒<p>唵（引）。薩婆怛他伽哆。拔折利。達囉達囉吽。<p>施無畏真言<p>南無三滿哆。勃馱喃。薩婆怛他。你那你那。佩夜那奢那。薩婆訶。<#sp>（止）<p>是諸眾等人各胡跪，嚴持香花，如法供養。<p>五供養真言妙華開五智，因果結三身。<p>迦葉露華現一真，親授大能仁。<p>唵（引）。薩哩嚩。怛他伽哆。度婆。布佐銘伽。妙香焚五分，聞信聖賢臨。<p>長者鬻香發誠心，焰靄雜華林。<p>唵（引）。薩哩嚩。怛他伽哆。布思必。布佐銘伽。妙燈燃一念，幽顯自照彰。<p>那律挑燈傳後光，照見法中王。<p>唵（引）。薩哩嚩。怛他伽哆。阿魯吉。布佐銘伽。妙塗分八德，激濁揚清風。<p>嘉祖曹溪徹不窮，一滴遍虛空。<p>唵（引）。薩哩嚩。怛他伽哆。甘的。布佐銘伽。妙果薦金盤，禪人舉目觀。<p>雙鳳銜來親獻伏，功德實難量。<p>唵（引）。薩哩嚩。怛他伽哆。你微的。布佐銘伽。香花燈塗珍果等，供養海會眾聖賢。惟希納受鑒丹衷，滿我檀那廣大願。<p>唵（引）。薩哩嚩。怛他伽哆。沙卜答。布佐銘伽。我以供養力，如來加持力，及以法界力，普供養而住。<p>唵（引）。誐誐曩。三婆嚩。嚩日囉斛。<#sp>（止）<p>普供養菩薩<p>第一時陞座<p>加持四十二字母真言陀羅尼藏無邊量，一一皆從字母生。濫觴源本了無多，列派分流無已矣。<p>阿多波者那。邏拖婆茶沙。嚩哆也瑟吒。迦娑摩伽他。社鎖拖。奢佉叉。娑哆壤。易囉哆婆車。娑摩訶婆縒。伽吒拏。娑頗娑迦也莎。室者吒陀。<p>大獻藥真言<p>經云：爾時世尊住王舍城耆闍崛山中，與大比丘眾、菩薩摩訶薩、人、天龍八部，前後圍遶。時有一乾達婆子，名曰闥婆摩羅，彈七寶琴往詣如來所，頭面禮足，卻住一面。鼓樂弦歌，出微妙音。其音和雅，悅可眾心。聲聞舍利弗等，不覺動身起舞。須彌山湧沒低昂。爾時如來即入有相三昧力，令其琴聲遠聞三千大千世界。其音具足，演說苦空，無常不淨，無我放逸。眾生聞此妙音，具足演說如來知恩報恩，久於無量阿僧祗劫孝養父母，一切眾生皆隨聲至閻浮提，往到佛所，頭面禮足，卻坐一面。報恩大法將宣說，定力加持七寶琴。自然音韻遍三千，無量人天皆赴會。<p>南無沒馱耶。娑隸哩麼耶。南無達麼耶。娑隸哩隸哩麼耶。南無僧伽耶。娑隸哩。隸哩隸哩麼耶。南無曼殊室利。俱麼囉。勃陀耶。菩提薩埵婆耶。摩訶菩提薩埵婆耶。摩訶迦嚕尼伽耶。怛你野他。<p>唵。毗耶劍婆。麼尼劍婆。嚕婆娑隸哩。隸哩拏劍婆。嚕婆曼殊俱舍耶。娑隸哩。彥達嚕婆哩。舍哩舍。娑隸哩。阿嚕嚩佐囉。阿嚕嚩即哩。兢伽哩。兢伽哩。憑麼憑麼。即哩即哩。即包即包。部布部布。伴麼伴麼。禁禁誐囉。禁禁誐囉。誐囉禁禁誐囉。誐囉禁禁誐囉。鄭哩曩唵。鄭哩曩唵。鄭哩曩。哩曩哩曩。鄭哩曩。唵。娑哩嚩囉步哩誐。唵娑哩嚩囉步哩誐。兢兢誐囉。兢兢誐囉。誐囉兢兢誐囉。誐囉兢兢誐囉。誐囉隸哩誐。誐誐囉。隸哩誐誐必哩。琴琴誐哩。誐畢哩。琴琴誐哩。誐誐哩。誐誐哩。誐哩誐哩。誐哩誐哩。兢兢誐哩。誐哩誐哩。兢兢誐哩。誐誐哩。誐誐哩。冰哩麼囉。冰哩麼囉。摩訶冰哩麼囉。摩訶冰哩麼囉。賀那賀那。娑隸哩哆哩。東哆哩。東哆哩。東東哆哩。東東怛囉。娑隸哩。嬭凝瑟恥。娑婆訶。誐囉憑。娑婆訶。部覽部覽。娑婆訶。嬭哩瑟恥。誐囉憑。娑婆訶。醯哩醯哩。娑婆訶。哆哩。娑婆訶。曼殊俱舍耶。娑婆訶。南無囉怛那。怛囉夜耶。南無阿利耶。嚩嚕枳帝。爍缽囉耶。悉殿都。滿陀囉尼。娑婆訶。兢兢誐囉。兢兢誐囉。誐囉誐囉。娑婆訶。<#sp>（止）<p>加持佛頂身印真言佛身無相非無相，丈六金身未許量。直饒智眼照無垠，爭得窺覘無見頂。<p>南無。薩婆若耶。唵。哆他伽都。烏瑟膩沙。阿那跋嚕。枳哆謨利。郁地帝殊囉施烏❥。什什皤皤。囉囉囉。陀迦陀迦。毗陀迦。陀囉陀囉。毗陀囉。瞋陀瞋陀。頻陀頻陀。烏❥烏❥梯。娑婆訶。<p>加持釋迦佛心印真言廣大法門無邊義，博地凡夫難可知。佛心方便作加持，菩提行人無退轉。<p>唵（引）。薩婆悉底雞。毗輸陀囉尼。娑婆訶。<p>怛姪他。阿彌哩羝。阿濕婆湯計。烏摩末囉囉奢摩。婆囉奢摩烏。波奢摩都怒。毗都怒。都例都摩利。娑婆訶。唵。時那時那。迦囉迦囉。摩囉摩囉。莎囉莎囉。補囉補囉。瞋陀瞋陀。頻陀頻陀。烏❥泮。娑婆訶。<p>加持釋迦牟尼佛咒能屈父王離梵殿，善招慈母下天堂。娑婆罪垢苦眾生，一一荷擔俱濟度。<p>者路不帝那置。畢耆帝那置。烏蘇呼帝那置。耆年多帝那置。若不都帝那置。阿若波若兜帝那置。烏奢副帝那置。密奢耆蘇帝那置。那蜜耆帝那置。頗伽彌帝那置。畢利帝吒帝那置。薩訶。<p>釋迦佛眼印咒<p>唵（引）。毗盧支你。娑婆訶<p>毗盧甲冑咒<p>南無。三曼哆。勃陀喃。伐折囉。入嚩囉。薩微普囉吽。摩你闍多。娑婆訶。<p>毗盧無見頂相咒<p>南無。三曼多。勃陀喃。伽伽那。難多薩頗囉。你微戌陀達摩。你闍多薩訶。<#sp>（止）<p>如來相好咒杲日當空無不照，隨眾生見各差殊。山河大地法王身，萬像森羅佛相好。<p>南無。薩嚩怛他伽底瓢。阿囉訶帝弊。三藐三勃睇。醯醯畔馱畔馱。底瑟吒。底瑟吒。馱囉野。你度嗽拏麼尼。陀囉耶。你論馱。你論度。嗽拏摩尼。馱囉耶。你論你論度。嗽拏摩尼。娑婆訶。<p>如來見性陀囉尼<p>南無。三曼多。勃馱喃。唵。跋囉悉地。迦履。薩嚩訶。<p>如來頂相咒<p>南無。三曼多。勃馱喃。鍐鍐鍐。❥癹吒。<p>如來毫相咒<p>南無。三曼多。勃馱喃。阿痕若。<p>如來眼相咒<p>南無。薩嚩但他伽底瓢。阿囉曷弊。三藐三勃睇弊。唵。嚕嚕嚕。塞普嚕。入嚩囉。底瑟吒。悉馱路者泥。薩嚩利陀。薩馱寧。娑婆訶。<p>如來耳相咒<p>南無。三曼哆。勃陀喃。怛他。<p>如來鼻相咒<p>南無。三曼哆。勃馱喃。縊哩尼。虎吽泮。莎婆訶。<p>如來舌相咒<p>南無。三滿哆。勃馱喃。摩訶摩訶。怛他薜哆。你訶嚩。薩底耶。達摩缽囉帝。瑟恥。薩嚩訶。<p>如來心相咒<p>南無。三曼哆。勃馱喃。壤怒濕烏沒。薩訶。<p>如來辯相咒<p>南無。三曼哆。勃馱喃。阿振底耶那。步哆路。波嚩三麼哆。缽囉缽哆微戌馱。婆嚩囉。娑婆訶。<p>如來齒相咒<p>南無。三曼哆。勃馱喃。怛他伽哆能瑟吒。囉囉薩婆紇紇囉。三缽囉。博迦薩嚩。怛他誐帝。微濕野。三婆嚩。娑婆訶。<p>如來臟相咒<p>南無。薩婆怛他誐帝弊。藍薩洛洛。薩訶。<p>如來妙相咒<p>南無。三曼哆。勃馱喃鍐。<p>如來十力咒<p>南無。三曼哆。勃馱喃。捺奢摩浪伽。達囉❥。參髯。娑婆訶。<#sp>（止）<p>加持佛頂轉法輪真言法門無盡難思議，皆自如來金口宣。摧邪顯正利含生，故我誦持伸利濟。<p>唵（引）。斫迦囉。餘宕雞。瞋陀尼。烏娑睇。薩訶。<p>一切法平等開悟咒<p>南無。三曼哆。勃馱喃。薩婆達摩。三曼哆。缽囉哆。怛他伽哆。拏薜哆薩訶。<p>一切如來轉法輪印咒<p>唵（引）。薩婆怛他伽哆。達摩馱都。摩訶摩尼。試佉梨。曷囉吽。曷囉吽泮吒。<p>加持摩訶摩耶咒昇天說法明何事？報母當年誕育恩。祗因一念破煙燃，更誦密言方別母。<p>南無佛陀。南無達摩。南無僧伽。南無莎哆耶。三藐三佛陀。聲聞僧伽。南無彌帝利。波囉目卻耶。南無須陀洹。南無斯陀含。南無阿那含。南無阿羅漢。南無盧迦三藐迦陀那。三藐波羅底。拌柰低沙耶。摩已慄哆和波囉。婆叉寐。摩訶摩由利鞞闍。囉闍波摩。毗闍三鞞闍。帝牧樓兜。迷移枳至。婆囉帝。毗遮利。遮囉遮囉。提婆那迦。夜叉。阿修羅。迦樓羅。緊那羅。摩睺羅。夜叉羅剎。毗剎奢遮。迷健他嘔。摩悉波囉迦。牧樓拏兜迷。浮他迦那。移枳至婆囉帝。毗遮囉。遮囉遮囉劫波。阿訶囉。樓提哆。阿訶囉。曼縒阿訶囉。迷哆阿訶囉。薩波阿訶囉。阿突遮阿訶囉。耆毗哆阿訶囉。遮咄吒質哆。波婆質哆。屈比陀質哆。犍囉那質哆。佛陀婆伽婆。達摩娑。僧伽婆。波邏先柰迦峙。迦藍峙。鳩般峙。聲棄尸。閻摩囉剎。閻摩頭諦藍波。婆囉藍婆迦囉。波含阿履帝。阿訶利枳試。阿利帝。阿利賓伽利。藍波毗藍波。伽囉波尸。阿利帝。<#sp>（止）<p>集法悅捨苦陀羅尼<p>爾時世尊告大眾言：吾本無數劫中處凡夫時，字遮他陀，在伽倫羅國商販治業，虛妄無實，造五逆惡行，不可具說。時國大王，名毗闍羅吉，欲捕於我。我既驚怖，遂出其國，行作沙門。山中坐禪，以五逆罪障故，心不得定。一日，下窟乞食道中得一缽，中有一函經，名《集法悅捨苦陀羅尼》，是過去恒河沙諸佛所說，付諸菩薩，能除百億劫生死五逆大罪。得此經已，即不乞食，歡喜向窟，修習讀誦、思惟此陀羅尼經，於數返心中忽定，得百千斤金，人無知者，內興不止。修行數年，飛行無礙，睹見十方三世諸佛。後有行者，如法行之。爾時世尊，即說咒曰：商人造逆曾無愧，天網恢恢不可逃。幸逢缽內陀羅尼，法悅身兼捨苦。<p>南無。佛陀耶。南無達摩耶。南無僧伽耶。南無阿伽竭浮遮耶。南無摩訶薩婆伽利耶。多擲哆。林彌利婆。居婆彌留遮陀。檀摩陀那闍那。希知泯利。波句婆遮蛇。那蛇波囉。娑婆摩訶。希知泯利。央求知利。默求知利。默求知利。比婆薩婆蛇。那毗林。婆闍訶陀。舍地輸。莎婆薩囉。三暮缽泯。婆婆利。摩訶阿那。娑婆訶。<#sp>（止）<p>一時回禮<p>（讚十種恩<#sp>提綱<#sp>入儀）<p>報恩德真言曰：<p>唵（引）。阿陀那僧。娑婆訶。<#sp>（止）<p>二時開科請佛<p>加持燒香真言五分法身常具足，諸佛眾生本齊肩。為纏蘊蓋久沈埋，一炷氤氳憑顯發。<p>唵（引）。舍嚩哩。哆摩尼。阿勃囉吉吒。娑利囉拏。微伽底吽。<#sp>（止）<p>啟白諸佛願智真言聖人本自心中現，情見難忘著相求。即心即色兩無妨，一念纔興知見了。<p>唵（引）。薩婆怛他伽哆南。嚩庾杜鞞。多囉吽。多囉吽。摩尼迦那寧。莎嚩訶。<p>禮拜真言無始劫來生我慢，恰如山嶽聳千尋。我今投地禮如來，願使慢山俱破碎。<p>南無。陀舍喃。蒲陀俱知喃。唵（引）。護嚕護嚕。悉陀盧者你。薩婆遏地。娑達你耶。娑婆訶。<#sp>（止）<p>加持獻花寶座真言萬德莊嚴蓮出水，三空智照日開敷。巍巍端座紫金山，咒印功能果如是。<p>唵（引）。牟尼摩尼。嚩囉缽囉嚩離。虞呬耶。缽頭麼尼。缽囉鞞。娑婆訶。<p>蓮花捧足真言<p>唵（引）。迦摩囉耶。娑婆訶。<#sp>（止）<p>加持懸幡真言寶幡制就如人相，懸挂如來寶座前。禳災免難集禛祥，一一當憑神咒力。<p>唵（引）。彌只怛囉暮伽。嚩塞怛囉囉那。娜楞誐彌。戌馱野。枳尼枳尼吽。<#sp>（止）<p>加持獻衣真言國王見裸雖憐愍，女子纔披業火焚。今將奉施聖賢僧，功德盡霑於六趣。<p>唵（引）。❥暮伽。❥❥嚩塞窒隸。主嚕主嚕。娑婆訶。<p>唵（引）。❥暮伽。跋囉嚩囉拏。畆嚕敏履。❥❥始迦。三皤嚩睹。哆囉哆囉。娑婆訶。<#sp>（止）<p>加持獻諸佛香饌真言如來受食原非受，四分權分佛佛同。眾生香飯供慈顏，願獲金剛身不壞。<p>唵（引）。摩訶摩你。微布梨吽。婆囉吽。婆囉吽。<p>獻一切佛菩薩諸天真言<p>唵（引）。微囉制伽伽那。嚩囉你。囉呼吽。囉呼吽吽。<p>變飲食真言<p>南無薩嚩怛他誐哆。阿嚩囉訖帝。頗囉頗囉。三婆囉。三婆囉吽。<p>施一切天鬼真言<p>唵（引）。缽囉嚩揭囉。嚩底莎囉吽。<#sp>（止）<p>加持普供養真言三世十方一切佛，地前地上菩薩人。聲聞緣覺聖賢僧，印咒加持普供養。<p>唵（引）。娑婆菩陀。阿地瑟恥底。缽囉醯迷。伽伽那劍。三曼陀。娑嚩訶。<#sp>（止）<p>加持五供養真言<p>香供養世間香自分三品，誰解隨風又逆風。供養三寶奉慈顏，此是真香周沙界。<p>唵（引）。跋日囉。度鞞吽。布佐銘伽。三曼怛囉。宰布囉拏。三昧耶吽。<p>花供養國王奉獻花無限，爭比園監一朵功。我今躬自獻如來，願受當來成佛記。<p>唵（引）。跋日囉。補澀鞞。布銘伽。布銘伽。<p>燈供養貧女奉燈雖一盞，目連發計掩其光。皆由願力至菩提，願我依憑燃慧炬。<p>唵（引）。跋日囉嚕計唏。<p>塗供養手中掬水為真供，大海雖多不許濟。滔滔洪浪總無常，供養功勳絕增減。<p>唵（引）。跋日囉甘的阿。<p>果供養國王異皈供父母，中途佛跡滯行程。一身現化化無窮，果供隨他亦無盡。<p>唵（引）。跋日囉。彌戌睇。跋囉縒囉吽。<p>普供養真言香花燈塗珍果等，供養如來眾聖賢。唯希納受鑒丹誠，滿我檀那廣大願。<p>唵（引）。誐誐曩。三婆嚩。嚩日囉吽。<#sp>（止）
。
<juan>如來廣孝十種報恩道場密教卷下<p>第二時陞座<p>加持楞嚴字母真言稽首光明大佛頂，如來萬行首楞嚴。光中化佛演微言，念誦普令祛宿業。<p>摩訶佛陀。烏瑟尼沙。哆陀阿伽度。鞠醯耶。醯都般帝。般帝毗勃陀。地瑟吒。阿羅陀。薩婆菩提薩埵。遮利舍那。娑訶薩羅。首楞嚴。摩修多囉。<#sp>（止）<p>加持釋迦佛真言妄情擾擾風飄絮，障垢昏昏鏡受塵。虛空諸佛已哀憐，教主由斯宣咒力。<p>南無佛陀耶。南無達摩耶。南無僧伽耶。南無釋迦牟尼佛夷。哆陀伽哆耶。阿囉訶胝。三藐三佛陀耶。哆地他。懼迷懼迷。摩訶懼迷。哆利哆利。摩訶哆利。柘利柘利。摩訶柘利。失利失利。摩訶失利。帝利帝利。摩訶帝利。呵呵趐隸趐利。摩訶趐隸。諸盧諸盧。摩訶諸盧。覓隸覓隸。摩訶覓隸。帝隸帝隸。摩訶帝隸。度迷度迷。摩訶度迷。柘梨柘梨。摩訶柘梨。諸梨諸梨。摩訶諸梨。折隸折隸。摩訶折隸。薩訶。<p>加持拔除罪障真言自造自招無間歇，個中誰識本來心？為宣密咒力加持，一念迴光俱寂靜。<p>南無。薩婆怛他揭帝飄。阿囉訶帝驃。唵。揭摩囉。呼盧此那毗輸利。三婆三婆。阿揭車。阿揭車。咯呼咯呼。勃攬勃攬。含含氏那市。曼殊利耶。蘇室哩也。哆賴也。曼薩波。毒溪驃。癹驃癹。苫摩耶。苫摩耶。阿彌睹溫婆。菩溫婆婆。波謎那勢。薩訶。<#sp>（止）<p>加持護念善門陀羅尼真言真如佛性無修短，煞業滋繁致夭傷。善門護念力祛除，須信人天無量壽。<p>怛致他。鄔俱莽俱。鳴俱摩。比丘毗拖你。呼婆囉者。摩你虎利婆。虎利婆禳。虎虎虎梨。跋哆耶。娑婆訶。<p>爾時如來，說此灌頂陀羅尼咒已，於是世尊復說諸佛之所護念陀羅尼咒長壽法門：<p>怛姪他。跋折喇。跋折喇。跋折囉。跋折囉。拖梨跋折囉。婆底禮。跋折囉。薜底跋折囉。拖帝斫訖囉。跋折梨。斫訖囉。拖梨拖梨。摩梨摩梨。摩梨拖梨梨。鼻梨莽梨。質梨虎迦梨。明梨鼻始梨。主黎主梨。旨婆梨。者梨主梨。莽梨者梨。曼叉梨。曼叉你。娑婆播跋鼻那舍你。薩婆嚕迦。缽囉奢末你。阿迦囉。密哩柱。缽囉底煞拖。你夜婆柱。娑婆莽那。莽羅底煞拖你。怛姪他。曼茶你。伽囉尼。謨茶你。三缽囉。謨茶你。那舍你。三缽囉。那舍你。娑婆毗帝。缽囉舍末你。婆拖婆社。娑婆奔那。阿迦囉。密哩柱。缽囉底。煞拖你。<p>怛姪他。捨那你。捨你畔。拖你拖你。瞋陀瞋拖。鼻梨彌梨。娑梨訶。怛泥跋梨。婆梨婆梨。毗帝毗梨。毗梨烏沙梨。奢囉泥。婆囉波嚕泥。波囉迦茶曳。婆囉歇彌紇麼。遮哩尼。因達囉。波底地。地囉野尼。納暮莫醯濕筏囉。囉曳你。紇梨師婆社你。播跋闍歌你。迦囉婆帝你。部哆婆地你。薩哆耶羯梯。素摩跋你。奔囉鞞。娑婆訶。<p>怛姪他。歇囉囉。呬哩。薩訶。<p>怛姪他。歇雉多。缽雉多。阿曳那。阿梨蟾跋泥。醫迦羯拖泥。補多囉茶歇你。末伽毗盧歇你。虎娑跋底。虎娑跋底。補娑跋底。補娑跋底。呬哩呬哩。也他闍耶他。阿耆你也他。缽監者也他。跋監也他。跋監也他。跋折藍也。仙訶哩拖監。<#sp>（止）<p>加持華聚陀羅尼真言萬行因華相涉入，重重無盡遍莊嚴。芬芳秀麗與馨香，由此陀羅尼咒力。<p>多狄度囉尼。陀囉尼。陀囉尼。麼你波步婆散尼。悉題旃題。涅目脂。涅呵梨盧伽。缽帝佛陀。缽帝帝梨。烏迦囉知。佉伽囉知。囉殊缽伽帝。帝聞知帝。毗舍囉。佛題但摩波斯。阿叉夜。羯鞞迦波和帝。阿彌多羯卑。伏哆舍尼帝。聞和帝泥。句婆一唏帝。帝聞伽。阿利帝。因題耶。佛題致拏。佛題。薩訶。<#sp>（止）<p>佛說莊嚴王陀羅尼三寶三乘親父母，背恩衣食不豐饒。猛風沙聚總飄颺，受用自然如意足。<p>南無。薩婆怛他伽哆喃。怛姪他。勃帝蘇勃睇。盧迦毗盧計。盧迦伐帝。揭蘭帝。薩埵阿伐盧羯泥。薩婆怛他揭哆。阿提瑟恥帝。薩婆阿門缽梨脯喇泥。聚丁達麗。捺囉提婆布侍帝。怛他揭哆慎若那。達睇。怛他揭多。阿提瑟吒泥娜。薩婆盧迦速企婆跋都。薩婆揭摩缽利釵耶野。麼麼阿木羯寫。薩婆娑埵難者。曷洛叉婆跋睹。怛他誐哆。阿提瑟吒娜。娑婆訶。<p>加持廣大寶樓閣秘密善住陀羅尼真言<p>經云：寶藏菩薩白世尊言：今請如來為眾宣說廣大寶樓閣秘密善住清淨陀羅尼法，為諸眾生獲大利益。佛受請已，告諸大眾言：我昔曾為淨居天時，於虛空中說此廣大寶樓閣秘密善住陀羅尼，諸有情聞者決定不退無上正覺，成就六波羅密；一切地獄、餓鬼、傍生等聞此咒者皆蒙解脫；生老病死苦，永得超越。當來之世，於此贍部洲中眾生有於父母不孝順者，不敬沙門者，不敬耆舊者，誹謗正法者，誹謗聖人者，誹謗諸佛者，誹謗菩薩者，殺阿羅漢者，造五逆罪者，抄劫盜者，故妄語者，負言背信者，匿他財物者，一切惡業所攝者，彼等眾生聞此陀羅尼，讀誦受持，若佩身上，若書衣中，若置幢上，乃至見者，聞者及影中過者，彼等眾生由斯陀羅尼大威力故，決定當得無上正覺。爾時世尊於大眾中，以淨梵音即說咒曰：淨居天上親宣說，受請今時再舉揚。見聞帶佩與瞻依，五逆罪根俱寂靜。<p>唵（引）。薩婆怛他伽哆。摩尼捨哆你。畢低社嚩囉。嚩囉達麼馱都。羯哩鞞。摩尼摩尼。摩訶怛他誐哆。纈哩摩尼。莎嚩訶。<p>爾時世尊為諸大眾說此陀羅尼王咒，能成就無上菩提，能除一切罪業，身心清淨。即說咒曰：<p>那摩薩婆怛他伽哆喃。唵。肥布囉孽鞞。摩尼缽臘鞞。怛姪他。那捺你捨你。摩尼摩尼。蘇缽臘鞞。肥摩麗娑孽囉。鉗鼻麗。吽吽釋皤囉。吽吽釋皤囉。勃陀嚩路枳羝。虞醯耶。地瑟那哆。孽鞞。莎嚩訶。<p>爾時世尊說此廣大寶樓閣善住秘密清淨陀羅尼已，於此大地六種震動，天雨寶華及天妙衣，一切大眾咸皆歡喜，嘆未曾有，證不退轉。是時十方諸如來等同聲讚嘆釋迦如來言：善哉，善哉！釋迦牟尼佛乃能說是入菩薩道場陀羅尼。大眾聞已，一切惡趣皆得消滅。<#sp>（下座）<p>加持滅五逆大罪真言殺父及害母，羅漢眾聖賢，破和合真僧，出佛身血罪，薩遮尼乾教，五逆眾罪愆。願誦秘密言，定業悉消滅。<p>羝釤跋囉蒲陀那夜。三摩末祗。陀波那寤。毗摩隸。輸檀柰。毗摩囉。輸檀你。趐輸檀尼移。薩賀輸檀那。摩羝移。薩婆訶。<p>唵（引）。嚩囉劍摩尼。戍馱喃。娑婆嚩囉拏你。沒馱三底曳。三昧耶。吽癹。<#sp>（止）<p>加持放生真言迷真逐妄甘淪轉，水陸飛沈被網羅。我今釋放仗真言，永劫更無籠罩難。<p>那謨婆伽嚩帝。缽囉枳夜。欠娘哆嚕婆耶。怛哆伽哆耶。南無。婆伽嚩帝。尾布囉耶。怛哆蘖哆耶。<p>南無婆伽嚩帝。阿婆朵。迦囉誐。怛哆誐哆耶。<p>南無婆伽嚩帝。阿密票哆。嚩舍耶。怛哆伽哆耶。<p>南無囉怛那。怛囉夜耶。唵步欠。<p>唵（引）。阿穆伽。吠嚕遮那。摩訶母捺囉。摩尼缽納摩。入嚩囉。缽囉嚩哩哆耶。吽癹吒。<#sp>（止）<p>第三時入壇<p>加持普懺罪真言無始以來諸罪垢，盡虛空界不能容。我今悔過願消除，念誦密言悉清淨。<p>唵（引）。薩婆娑埵。菩提薩埵耶。莎婆訶。<p>釋迦說懺悔真言釋迦印咒難思議，普與眾生滅罪愆。我今懺悔願垂慈，洗滌無明諸垢染。<p>南無薩婆腎惹耶。唵。三婆悉地稽。娑婆訶。<#sp>（止）<p>加持啟白諸佛願智真言聖人本自心中現，情見難忘著相求。即心即色兩無妨，一念纔興知見了。<p>唵（引）。薩婆怛他伽哆喃。嚩庾杜鞞。多囉吽。多囉吽。摩你迦那寧。娑婆訶。<p>加持禮拜真言無始劫來生我慢，恰如山嶽聳千尋。我今投地禮如來，願使慢山俱破碎。<p>南無。陀舍喃。蒲陀俱知喃。唵。護嚕嚕悉陀。盧幣你你。薩婆遏地娑婆你。娑訶。<#sp>（止）<p>加持獻華寶座真言萬德莊嚴蓮出水，三空智照日開敷。巍巍端坐紫金容，印咒功能果如是。<p>唵（引）。摩尼摩尼。嚩囉缽囉。嚩離虞呬耶。缽頭麼尼。缽囉鞞。娑訶。<p>獻蓮華捧足真言<p>唵（引）。迦摩囉耶。娑訶。<#sp>（止）<p>加持獻十供養真言<p>香供養真言玉斧削成山勢聳，金爐爇起瑞煙濃。撩天鼻孔悉遙聞，戒定慧香熏法界。<p>唵（引）。薩哩嚩。怛他伽哆度波。卜佐銘伽。莎曼怛囉。窣破囉拏。三昧耶吽。<p>花供養五葉心花開此土，一枝優缽產西天。世尊拈起示諸人，迦葉破顏曾一笑。<p>唵（引）。莎哩嚩。怛他伽哆卜思必。卜佐銘伽。三曼怛囉。窣布囉拏。三昧耶吽。<p>燈供養照破昏衢消黑暗，增輝佛日轉分明。燈燈續焰到於今，祖祖傳芳光不滅。<p>唵（引）。薩哩嚩。怛他伽哆阿嚕吉。布佐銘伽。三曼怛囉。窣布囉拏。三昧耶吽。<p>塗供養吸盡西江難下口，遍為甘露潤群生。九龍吐水浴金身，萬古曹溪無盡緣。<p>唵（引）。薩哩嚩。怛他伽哆甘的。布佐銘伽。三曼怛囉。窣布囉拏。三昧耶吽。<p>果供養功德園林勤種植，胸襟造化為栽培。拈來本自善根生，獻處圓成無漏果。<p>唵（引）。薩哩嚩。怛他伽哆沙卜答。布佐銘伽。三曼怛囉。窣布囉拏。三昧耶吽。<p>茶供養趙老喫茶何直截？文殊拈盞忒分明。欲知此味貫鴉山，須是舌頭親具眼。<p>唵（引）。薩哩嚩。怛他伽哆尼微的。布佐銘伽。三曼怛囉。窣布囉拏。三昧耶吽。<p>食供養大地遍為香積飯，珍饈一味世間無。通身是口為霑嘗，萬劫千生常飽滿。<p>唵（引）。薩哩嚩。怛他伽哆阿耨哆囉。布禳銘伽。三曼怛囉。窣布囉拏。三昧耶吽。<p>寶供養紅爐礦熟上鉗錘，打就金毛獅子兒。休鑒卞和空泣玉，於中還有老胡知。<p>唵（引）。薩哩嚩。怛他伽哆答弭。布佐銘伽。三曼怛囉。窣布囉拏。三昧耶吽。<p>珠供養二龍爭鬥覓不休，卻使胡僧笑點頭。還知海藏親收得，莫向牟尼鏡外求。<p>唵（引）。薩哩嚩。怛他伽哆虞兮。布佐銘伽。三曼怛囉。窣布囉拏。三昧耶吽。<p>衣供養九條無相紫襴衣，傳自黃梅夜半時。庾嶺石邊持不起，重樓永鎮在曹溪。<p>唵（引）。薩哩嚩。怛他伽哆耨哆囉。布佐銘伽。三曼怛囉。窣布囉拏。三昧耶吽。<p>普供養香花燈塗珍果等，供養海會眾聖賢。惟希納受鑒丹誠，滿我檀那廣大願。<p>唵（引）。頗囉彌戍睇。詙囉搓囉詊。我以功德力，如來加持力，及以法界力，普供養而住。<p>唵（引）。誐誐曩。三婆嚩。嚩日囉斛。<#sp>（止）<p>第三時陞座<p>加持三寶字母真言三身覺海圓明眾，此界他方大導師。願開禪定舉揚時，令此道場得成就。<p>南無囉怛那。哆囉野耶。南無薩哩嚩。沒馱冒地。薩怛嚩那。<p>稽首梵音三皈依<p>南無佛陀耶。南無達摩耶。南無僧伽耶。<#sp>（止）<p>佛說七俱胝佛母准提大明真言欲滅眾生三世業，當持佛母七俱胝。塵消障盡絕遮攔，無量法門從此得。<p>南無颯哆喃。三藐三勃陀。俱胝喃。怛姪他唵。折隸主隸准提。莎婆訶。<p>無量法門陀羅尼<p>阿你阿你。麼仙三曼哆。目仙育尼。陸帝尼陸帝。斯鞞。喜隸劫臂。劫波伺婆隸。娑囉跋帝。喜囉喜利。喜隸喜梨。喜隸囉喜隸遮帝。遮槃你。遮囉遮囉。禰遮喝怛帝。阿蘭你。涅末題。涅跋哆禰。胒闍帝禰。呵毗摩隸。輸檀禰。跋囉訖帝。提般禰。婆婆毗。婆跋禰。阿僧祗陀。迷毗富斯鞞。三迦厘沙弭。提隸提隸。摩訶提隸耶。耆跋帝遮隸。阿遮隸。摩陀隸。三摩遮隸。致馱珊地。頗扶勉質帝。阿僧毗呵隸。阿僧伽尼呵隸。毗訶邏。毗麼隸膩。阿輸檀膩。致苓蘇寐他。彌他摩婆帝。摩呵斯鞞。三曼多斯鞞。毗富囉。毗富囉。賴弭三目哆。目仙薩婆哆。糯竭帝。阿那哆。鼓陀囉尼。囉尼尼陀那。劬胝。娑婆訶。<#sp>（止）<p>加持皈依三寶真言佛法僧寶無能勝，五趣三乘總敬崇。歸依一念願冥加，直到菩提究竟岸。<p>南無囉怛那。怛囉夜耶。曩謨薩哩嚩。沒馱冒地。薩怛嚩喃。<p>稽首梵音三皈依<p>南無沒馱耶。南無達麼耶。南無僧伽耶。<p>滅惡趣真言<p>怛姪他。輸達泥。輸達泥。薩嚩波播。毗輸達泥。輸睇毗戍睇。薩嚩羯麼。毗戍睇。娑婆訶。<p>百千印真言風恬浪息江湖靜，萬像森羅映現中。本來心印亦如斯，身世無非皆淨妙。<p>怛姪他唵。部地部地。部地薩婆但他伽哆。衢折囉。馱囉馱囉。馱囉。訶囉訶囉。跋訶囉。跋訶囉。摩訶菩提質哆。注嚕注嚕。設哆囉。濕彌珊。據地羝。薩婆怛他揭哆。遏地使他那。阿毗耶羝。衢寧衢那。跋羝部多衢那。阿婆婆西。彌哩彌哩。伽伽那。怛哩薩婆。怛他揭哆。阿地史恥帝納。娑婆怛犁。閃麼閃麼。跋閃麼。跋閃麼。薩婆跋播跋閃麼。寧薩播。婆毗戍燒達麼。虎嚕虎嚕。菩提末伽三缽囉。瑟恥羝。薩婆怛他揭哆。缽囉恥瑟羝哆。伐遞。娑婆訶。<p>根本咒<p>唵（引）。薩婆怛他揭哆。毗婆盧枳羝。社耶社耶。娑訶。<p>隨心咒<p>唵（引）。虎嚕虎嚕社耶。目祛。莎婆訶。<#sp>（止）<p>加持四聖諦真言一切人天龍鬼等，能仁等視展深恩。各隨彼語震雷音，使離塵緣獲法眼。<p>爾時阿難白佛言：世尊，云何如來為彼眾生施設聖諦？佛告阿難：如來為彼眾生等如是演說聖諦。如此處言毒佉毒佉。三摩耶毒佉。流陀毒佉。尼流陀伽彌你。如是聖諦，而彼等言阿舛隸。三目隸。三迷舍。波囉密。<p>如來知彼眾生所有言音，為說聖諦。如此處言苦、苦集、苦滅、苦滅道，為彼等言阿候囉。阿含跋囉哆。波囉摩。<p>如來慈念閻浮提界婆婆伽提舍城人，說四聖諦。如此等言苦、苦集、苦滅、苦滅道，而彼處言伊茶。施茶。伽盧那。婆陀。<p>阿難，有四聖諦，如來作前後說，或復不作。阿難，設此語句為彼邊地眾生，眾生荷負我三千大千世界中所說聖諦。彼等如此苦、苦集、苦滅、苦滅道，而彼處言阿模馱奴。三模馱奴。鼻地輸鼻地。婆蒲阿伽輸懼。毗婆輸伽娑囉。阿娑伽哆。甄泥泮。呢哆鞁。蘇哆茶簸。阿盧婆。遮盧婆。阿邏麼。多邏麼。阿梨奢奢梨奢。阿嘍舍利。摩嘍舍利。甄邏婆地。迦囉迦帝。迦尼侈馱。跋陀邏。阿嗚帝。娑嗚邏。那多車地。麼訶頭麼。阿奚垢。三麼地。娑伽邏。簸邏阿哆。阿馱舍。首奚舍梨那。阿梨那。施梨風吒尼。施梨吒。阿舅舍。摩舅舍。阿那摩。娑那摩。阿邏婆尼。首吒娑憂地哆。阿那摩優嘻婆。阿舅麼。毗車陀。毗娑伽。阿嘍遮。尼嘍遮。娑優他。摩優他。<p>如來復為北方鎧甲城人說四聖諦。如此處說苦、苦集、苦滅、苦滅道，而彼誠言阿茶婆。那茶婆。娑尼舍。娑那麼。<p>復為北方禰耶伽曼妒城人說四聖諦。如此處說苦、苦集、苦滅、苦滅道，然彼誠言婆囉。毗梨伽。阿奴漫。毗浮伽。<p>復為北方支嵐城人說四聖諦。如此處言苦、苦集、苦滅、苦滅道，而彼處言毗浮哆。阿那遮。多迦。哆囉迦。<p>復為東方多主城人說四聖諦。如此處言苦、苦集、苦滅、苦滅道，而彼處言波稚目陀囉。毗摩帝車馱。沙尼伽梨沙。毗伽梨沙。<p>復為諸龍、龍王等說四聖諦。所謂阿耨達多龍王、端正龍王、調伏龍王、珊達叉龍王、當來龍王、常神通龍王、普色龍王、哆囉殊龍王、毗跋殊龍王、哆囉蒲龍王、伊囉缽怛囉龍王、優缽難陀龍王、滿足龍王。說此法時，彼諸龍王與諸龍王等受持五戒。於此處言苦、苦集、苦滅、苦滅道，而彼處言阿娑護。毗舍瞿盧。多光侈婆。娑婆囉賀拏。<p>復為缽足夜叉等說四聖諦。如此處言苦、苦集、苦滅、苦滅道，如彼處言阿何薩姪迦（苦）。波訶薩迦（苦集）。阿那婆那（苦滅）。薩陀波那（苦滅道）。<p>為常醉夜叉等說四聖諦。如此處言苦、苦集、苦滅、苦滅道，於彼處言：阿隸伽。哆流伽。毗醯那。波囉波舍。<p>為持鬘夜叉等說四聖諦。如此處言苦、苦集、苦滅、苦滅道，於彼處言質那波婆。波娑呵。呵浮。阿摩利。<p>為四大天王說四聖諦。如此處言苦、苦集、苦滅、苦滅道，於彼處言伊泥迷泥。答波。多瞿波。<p>為三十三天說四聖諦。如此處言苦、苦集、苦滅、苦滅道，於彼處言阿那波奴。娑陀波陀。比求風吒。缽囉鼻票。諦車馱。<p>為兜率陀天說四聖諦。如此處言苦、苦集、苦滅、苦滅道，而彼處言比摩娑。阿那婆。哆哆囉波你。差波浮彌。<p>為阿修羅王說四聖諦。如此處言苦、苦集、苦滅、苦滅道，而彼處言三無達奴。比簸囉。逾瞿阿薩盧。比尼跋途。<p>為住邊地城人說四聖諦。如此言說苦、苦集、苦滅、苦滅道，而彼處言比麼他。悉他奴。阿那耶。悉恥都。娑囉初。娑囉遮利。<#sp>（止）<p>十波羅密咒<p>一切如來大金剛所生檀波羅密咒十十互資無有盡，人人境界普賢知。一涓一滴到天池，總得天池一鹹味。<p>唵（引）。薩婆怛他伽哆。阿耨多囉。摩訶部馱。賀囉俱奢囉。波囉密哆。布佐銘伽。三暮達囉。窣癹囉拏。三昧耶吽。<p>善哉波羅密咒<p>唵（引）。薩婆怛他伽哆。阿耨哆囉。摩訶達麼網。報陀乞叉地。波囉密哆。布佐銘伽。三暮達囉。窣癹囉拏。三昧耶吽。<p>大覺悟忍辱波羅密咒<p>唵（引）。薩婆怛他伽哆。僧娑囉訶。缽哩哆伽。摩訶毗離耶。波囉密哆。布佐銘伽。三暮達囉。窣癹囉拏。三昧耶吽。<p>不捨生死大精進咒<p>唵（引）。薩婆怛他伽哆。阿耨多囉。摩訶莎訶。毗賀囉馱那。波囉密哆。布佐銘伽。三暮達囉。窣癹囉拏。三昧耶吽。<p>大安樂住禪定咒<p>唵（引）。薩婆怛他伽哆。阿耨哆囉。戛麗沙寧耶。嚩拏婆薩耶。彌奈耶那。摩訶缽嘌禳。波囉密哆。布佐銘伽。三暮達囉。窣癹囉拏。三昧耶吽。<p>大智慧咒<p>唵（引）。薩婆怛他伽哆。吳呬耶。摩訶缽哩缽底。布佐銘伽。三暮達囉。窣癹囉拏。三昧耶吽。<p>大方便咒<p>唵（引）。薩婆怛他伽哆。婆伽你耶怛那。布佐銘伽。三暮達囉。窣癹囉拏。三昧耶吽。<p>大願波羅密咒<p>南無。三滿哆。勃陀喃。伐折囉。怛摩句痕。<p>無礙力波羅密咒<p>南無。三滿哆。沒馱喃。三摩多。奴揭多。嚩囉達麼。涅闍哆。摩訶摩訶。娑婆訶。<p>大智波羅密咒<p>南無。三滿多。沒馱喃。摩竭伽。微囉舍。達摩珊捺囉舍。迦薩訶闍。薩迦耶。捺嘌瑟致掣諾迦。怛囉孽哆地。目吃底。你社多。微加囉達麼。社禰多吽。<#sp>（止）<p>佛頂尊勝陀羅尼<p>佛告善住天子及天帝釋：十惡業緣，惡口尤最。當知惡罵甚於猛火，猛火但燒七珍之財；惡口猛火，能燒七聖之財。一切功德，如汝善住。一言恨母，一罵眾僧，受天報盡，復入地獄。天地父母眾生，不應輕毀。三界慈愛，唯有父母；三世福田，不過眾僧。父母生養，劬勞辛苦。十月妊娠，三年乳哺。長養教誨，難憂備盡。冀其成立，才藝過人，又望出家度脫生死。以是恩念，昊天難報。是故我語阿難言：左肩擔父，右肩擔母，繞須彌山百千萬匝，血流沒踝，尚不能報一日乳哺之恩，豈應惡罵，輕生恚語？佛告帝釋善住天子：今見我故得五眼淨，懺悔徹故罪亦除滅。又告善住言：汝止勿泣，我有法門，名為最勝佛頂尊勝陀羅尼。此咒乃是百千萬億俱胝諸佛所說，我今說之，若有受持者，以是功德，百千萬劫十惡五逆悉皆消滅，即得阿耨多羅三藐三菩提，不轉此身獲宿命智。爾時帝釋聞佛稱讚，一心渴仰，即白佛言：唯願如來愍我等輩，亦為未來末法眾生說此陀羅尼。我當修行，令諸眾生永離八難之苦。爾時世尊為受請故，即說咒曰：惡口火焚功德聚，願憑秘咒力消磨。微塵諸佛總宣揚，誦念必成無上道。<p>南無。婆伽嚩帝。怛囉路枳耶。缽囉帝。尾始瑟吒耶。沒馱耶。薄伽筏帝。怛你也他尼。戍馱耶。又娑麼娑麼。三滿多。嚩婆娑。娑婆囉拏。誐帝誐賀曩。娑嚩嚩尼秫睇。阿鼻詵。左睹含。摩素誐多。波乃阿賀囉。阿賀囉。阿庾散馱囉尼。戍馱耶。又娑婆羯摩。尾尾奴。佛麼拏。誐誐曩。尾秫地。烏瑟尼沙尾惹耶。尾秫地。娑賀娑囉。曷囉濕茗。散祖你帝。娑嚩怛他誐哆。嚩盧羯寧娑吒。婆囉寧哆。波利布囉尾。娑婆怛他誐多。迄利馱耶。地瑟吒曩。地瑟恥多。摩訶母捺囉。嚩日囉伽耶。僧賀多曩。尾秫帝。莎嚩嚩囉拏。波耶突嘌羯摩。波利秫帝。缽囉麼寧。嚩嘌多野。阿欲秫地。三麼耶。地瑟恥帝。摩甯摩寧。摩訶摩寧。母甯母寧。尾母寧。摩帝摩帝。麼麼帝。摩訶冒帝素摩地。怛他部多。俱胝跋利秫帝尾。呬娑普吒。設殿秫帝。左野左野。尾左野。又娑摩囉。又薩嚩沒馱。帝瑟恥多。秫帝。嚩日隸。又薩陛嚩日覽。婆嚩都麼。都麼。薩嚩娑怛嚩。舍利喃。薩嚩埵喃。難左迦耶。跋利秫帝。薩嚩誐帝缽利秫帝。薩嚩怛他誐多。室者銘。三摩濕嚩娑演都。娑婆怛他誐多。三摩濕嚩薩地瑟恥帝。沒恥耶耶。尾摩馱耶。又三滿多。缽利秫帝。薩嚩怛他誐多。迄利馱耶。地瑟吒曩。地瑟恥多。摩訶母捺隸。莎婆訶。<#sp>（止<#sp>下座）<p>加持發菩提心真言愛水欲泥淨染汙，瞋心見火怎焚燒？本來清淨了無瑕，好向今時同顯發。<p>唵（引）。冒地即多。步怛波那野弭。<p>唵（引）。即多波囉帝。吠鄧迦嚕弭。<p>唵（引）。三昧耶。娑埵鍐。<p>加持觀想真言六根寂靜無餘想，心月孤圓朗十方。塵沙父母許重重，盡向此時俱轉了。<p>唵（引）。欠嚩囉。馱都。<p>加持心月圓滿真言心地無塵境界寬，了明真性悟玄機。單空月輪照法筵，一一普令皆圓滿。<p>唵（引）。底瑟吒摩尼。跋囉缽頭麼。<#sp>（止）<p>禮別<p>加持奉送聖賢真言聖凡一體何來去？隱顯同時絕送迎。專誠奉送表丹衷，母子歷生難捨離。<p>唵（引）。嚩囉目枳叉目。<p>散界真言<p>唵（引）。商迦伽哩。摩訶三昧耶。盤陀盤陀。文闍文闍。娑婆訶。<p>奉送父母生十方淨土真言歷劫親緣蒙降赴，仰瞻金相聽圓音。未成佛果已前來，隨願往生佛淨土。<p>唵（引）。阿弭哩哆帝際。訶囉吽。<p>唵（引）。逸帝律尼。娑婆訶。<p>加持發遣鬼神真言鬼神承佛天仙力，面百由旬盡護持。如來示現微微笑，各願深恩歸本土。<p>唵（引）。阿暮伽。布囉利。跋囉跋囉。蘖奢塞。勿皤勿喃。阿彌嘌哆。布臡吽。<#sp>（止）<p>〔錄文完〕。