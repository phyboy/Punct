經名：徐仙真錄。明方文照編。五卷。底本出處：《萬曆續道藏》。天生英才，用之於當時，則能忠君保民，榮膺顯爵。歿則廟祀一方，而其陰功靈貺，猶能闡揚于後世者，實非偶然。蓋天將有意於斯世斯民，而使其至於是也。不然何獨異於人哉。若徐二仙者，槩可見矣。神，海州胸山人也。出偃王之後。其父溫，五代時為吳名將，能建軍功，累遷官至拜相，卒贈齊王，謐忠武。五子皆受王封，曰知證，曰知誇者，即二仙也。天福中，唐主受禪，封知證為江王，知誇為饒王，同鎮金陵。威德兼濟，民庶ㄨ安。率兵入閩，蠻寇迎降，境土寧靜。閩人歸戴；遂立生祠於鰲峰之北，設像以敬事焉。神念其誠，一日，語閩人曰：我明年別汝輩、當默佑玆土。果符前言，於是閩人敬事益虔。而凡旱潦虫蝗之灾，水火寇盜之危，疾病婚葬之請，隨禱隨應，若響若荅。至若摛詞揮翰，雲漢昭回，耀人耳目。自宋以來，累受封號。逮至我朝永樂之間，以神有翊衛聖躬弗豫之功，聿新祠廟，御製碑刻，褒封有加，以昭神貺。由此而觀，則神生為忠臣，歿為明神，其功德有益於國家生民者。如此，豈非天有意於斯世斯民，而使其至於是歟。其祠官方文照，蓋凡神之世系、行實、靈跡、華翰，與夫前代我朝褒封碑刻，恐歲久湮沒失傳，彙成一編，名曰真錄。閩藩總戎盂城孫公，忠義士也，竊嘗觀之，而有感焉，乃捐俸，命工繡梓，以博其傳，命予序引。予謂神聰明正直，其顯跡著于今昔者，皆不出於隱僻怪，誕而至於惑世誣民之患，莫非忠君孝親，仁民愛物之事，蓋士君子之所當為也。其近而耳聞目見者，固－不待是編而知，使遐方僻壤未及見聞者，幸獲一覽，其於為臣為子之道，脩身慎行之方，亦足為一助云耳。是為序。正統八年，歲在癸亥秋七月吉日，福建閩縣儒學訓導王用盛序。徐仙真錄者，洪恩靈濟二真君之行實也。內列圖像，與夫前代封贈之由，及我太宗文皇帝勑建宮宇，御製碑文、為善陰隲之書所載贊頌、累受加封誥命，醮祭，褒揚詞旨，列聖崇祀，賜衣儀典，並真君降筆所為古賦、記序、詩歌、籤兆，翰藻雲章，天機煥發，照耀古今。其奉祠之官方文照等，彙而集之，麗為上下之編，凡若干卷，以紀真君斡運神化，福國裕民之功，默衛聖躬，陰翊皇度之德，靈應顯異，莫不具載。是書舊有刊本，年久，漫不可考，且無今日之全備。編訂校讎，繕寫成恢，將謾棗以廣其傳。積歲累月，顧力有所弗及。適遇鎮國將軍，盂城孫公景康，奉命來鎮福唐都閫。居無何，躬謁真君於鰲峰之祖宮，以嚴祀禮，拜跽酌獻，神人交孚。禮成，公即取是編讀之，忻躍贊歎，樂然損貲，期在必刻，以照靈蹟於不朽。甫庇工，俾予言以識之。予齋沐焚香，披誦連日，則知真君積功累仁，極忠至孝，慕道成仙，利物濟人之真蹟，悉在是編，靡有遺缺，亘萬古而不能泯也。然予於此，則有感焉，何也？昔者未刻，天下之目無見也，天下之耳無聞也。今既刻之，殆見四海之內，八絃之中，聾病耳開聰，盲者目明，無所不聞，無所不見。斯世斯民，誦斯書，玩斯理，皆知企慕真君之高風遐躅，為忠為孝，修德行善，冀得登陸仙階，昇真悟道。是則見真君不惟成己於曩劫之先，尤將度人於浩劫無窮之後也已。抑觀孫公以是存心，可謂好善有誠，知敬天事神之禮，忠君愛親，景仰真君之道之至者耳，豈他人所能及哉。嗚呼，一念之善，尚可以格乎彼蒼，況其善如此其大者乎，實宜書也。真錄詳備，已成全書。其端則有前福建右布政使，鳳陽麻公洎諸文人之序，予不複贅，姑述此以誌其顛末顯晦，與今重刊之歲月云。告正統六年歲次辛酉正月上元日，知泉州府同安縣事後學新安朱徽拜手謹書。閩三山城南九十里許，有金鰲峰，高凌霄漢，傑出世表。峰下，靈濟真君之仙祠也。予授方面，蒞政，一日率僚屬謁祠。階序腆雅，神貌肅然，而不知神之由始也。時有鄉之父老黃恒，年幾八耋，進而言曰：神姓徐，乃偃王之裔。晉開運二年，率師入閩，道經金鱉，駐兵除寇。及歸仙，陰隱顯揚，民賴以生。鄉人方珏，始立祠於芝嶼，即今稱曰祖廟。珏之孫曰詢，曰感，曰仲，白其事於執政。聞于朝，勑命始下。繼世克紹先志，祀事惟謹。宋政和七年分香火，始擇地于今靈濟之宮，創建立祠。後有方渙、方汶，率鄉人增廣明堂，更立門表。神之威靈日盛，顯于聖朝，維新廟宇，而崇祀典，大光於前列矣。遂進《徐仙真錄》，備載神之顯迹。及《徐仙翰藻》一書，皆錄神之筆也。其間碑銘、傳、跋、序、啟、頌、疏，至於鰲峰賦、壁像贊，遇事立言，千態萬狀，愈出愈奇。復謂於予曰：神之顯靈，揚揚在人耳目，陰隱功行，備存此書。書雖存，未有序其首，願求一言，辭不獲予。惟神生於當世，英邁絕倫，及宗玄學，伯仲聯芳，同登仙籍。因著跡於金鰲峰。山川英氣，復萃於神。榮享廟食，歛惠一方。久隱而弗揚者，何故？風土有盛衰之運，氣數有隱顯之機。惟神得兆朕之先，暫否其德，則泄為文章，使虛空縹緲之筆，燎然而駭俗，粲然而耀衆。或彰其靈，祈禱感應；如響斯荅。至於行脩相傳次第，累成編迭，泄傳於世，含靈孕氣四百餘年。伏遇聖朝混一，德溢華夷，感神明，則致洪恩真君，敷揚隱德，大闡威靈，翼輔國家，庇及生民，屢降禎祥，四海咸欽。是以載神之德，大顯榮封，春秋恒祀，彰績立碑，垂示於無窮。故其慶會之際，神人相依，誠非偶然矣。故為序。時大明永樂甲辰仲冬望日，中奉大夫福建等處承宣布政使司左布政麻勉書。徐溫，字敦美，海州朐山人也。子五人，曰知詢、知諫、知訓、知證、知諤。養子一人，曰知誥。溫初隸楊行密帳下，以功遷右衛指揮使，始預謀議。天佑六年己巳，吳主以溫領昇州刺使，治舟師於金陵。十二年乙亥，遷行軍司馬潤州刺史，鎮海軍節度使，同平章事。冬十二月，封齊國公，兼兩浙招討使。始就鎮潤州，以昇、潤、宣、常、黃、池六州，為齊國城，于昇州建大都督府。十六年己卯，拜為大丞相，中外都督諸軍事。同光四年丙戌，追爵大丞相。徐溫四代祖考，立廟金陵。天成二年丁亥卒，吳主贈為齊王，謚曰忠武。即今神父齊王忠武翊亮真君是也。徐知誥，字正倫，後復姓李，更名曰昇，徐州人也，少孤，流寓濠州，初楊行密得之以乞。徐溫為人溫厚有謀，為吳樓船軍使，以兵屯金陵，後以功拜昇州刺史。天佑十五年戊寅，吳以為行軍副使輔政，令復拜為海東郡王。十六年己卯，以為左僕射，參知政事，兼知內外諸軍事。天成四年己丑，吳主加知誥兼中書令。長興二年辛卯，吳主以知誥鎮金陵，復以為鎮海寧國節度使，鎮金陵，總錄朝政。三年壬辰，廣金陵城。四年癸巳，營宮室於金陵。清泰二年乙未，吳主加知誥大元帥，封齊王，備殊禮。天福二年丁酉，知誥建齊國於金陵。秋，吴太子璉，納知誥女為妃，乃始建太廟社稷，改金陵為江寧府。秋八月，吳主溥，奉冊禪位于齊王知誥，迺復姓李，更名曰昇，奉徐溫為義祖，徐氏諸子皆封王，女封郡縣主。即今本宮唐王是也。徐知詢，乾貞元年丁亥，吳主拜為輔國大將軍金陵尹，後加右統軍，封洪王。徐知諫，溫養子。知誥事吳甚謹，而徐氏諸子頗不能容，常召飲酒，伏劍士，欲殺之。諫以其謀告知誥，乃得解。後封為鄂王。徐知訓，天佑二年乙亥，溫遣其輔吳主於廣陵。吳以為都軍使，後封為廣陵王。徐知證，天福二年丁酉，知誥受吳禪，乃封為江王。天福九年甲辰，同饒王統將入閩，著績金鰲，遂立廟祀，即今九天金闕洪恩真君是也。徐知誇，天佑十九年壬午，吳主拜為金陵尹。及知誥受禪，乃封為饒王，即今九天玉闕洪恩真君是也。五元帥，乃祖廟駐劄之將也，當時廟碑封號明白。其岳文昌、許文績、李轂、韓熙載、祖全恩、嚴可求、阮慶、陸齊等帥，雖在真君麾下，封號碑無可考。查文徽，天福八年癸卯，唐主以為樞密院使。九年甲辰，閩人連重遇弒其主王延羲，閩大亂。唐遣查文徽屬二王，發兵攻建州，屯於建陽。已而，閩之諸將皆送款而降。秋八月，文徽乘勝克建、汀、漳、泉四州，即今靈濟宮永安留守查元帥是也。邊鎬，天福八年癸卯，唐主以鎬為通事舍人，遣破虔州妖賊張遇賢，執以降。九年甲辰，拜鎬信州刺史。秋，楚大亂，唐遣攻楚，破潭州，乃以鎬為湖南節度使，即今靈濟宮武安留守邊元帥是也。魏岑，天福九年甲辰，唐主以為樞密院副使。十二年丁未，岑安撫漳泉，後改為監軍使，復授太子洗馬，即今靈濟宮節度使左監門魏元帥是也。趙鐘，字文德。初，唐主拜為池州刺史，後召委以宣州令，即今靈濟宮都統使右監門趙元帥是也。刁彥能，天福七年壬寅，唐主拜為撫國節度使，即今靈濟宮都統軍使先鋒刁元帥是也。宋乾道二年丙戌，方詢、方感、方仲，上其事於州牧，號曰護境感應。熙寧三年庚戌，林懷賢等，上其事於光祿卿程師孟保奏。八年乙卯，劉彝、周汝礪復具狀以聞。紹定元年戊子，安撫使薛弼，保奏於朝。端平元年甲午，左藏周說、潮守周燧，具其事於執政李宗勉保奏。端平三年丙申，宋理宗封：九天金闕明道達德大仙顯靈溥濟真人，江王。九天玉闕宣化扶教上仙昭靈博濟真人，饒王。父，齊王，忠武真人。母田氏，仁壽仙妃。配許氏，順助仙惠仙妃。陶氏，善助慈懿仙妃。嘉熙元年，勑廟額日靈濟宮。大明永樂十四年丙申，郎中王羽、尚書方賓奏神績於朝。次年丁酉，太宗文皇帝加封：金闕曰清微洞玄沖虛妙感慈惠洪恩真人。玉闕日高明弘靜沖湛妙應仁惠洪恩真人。父，翊亮真人。母，淑善仙妃。許氏，貞應仙妃。陶氏，恭靜仙妃。金闕護國庇民洪恩真君。玉闕輔國佑民洪恩真君。父，翊亮真君。加廟額曰洪恩靈濟宮。宣德十年乙卯，皇上登寶位加封：金闕崇福洪恩真君。玉闕降福洪恩真君。自晉開運二年乙巳，真君率師入閩駐兵除寇，鄉人立祠於鰲峰。宋太平興國八年癸未，更立祖廟，舊址尚存，即今佛舍前是也。至大明永樂甲辰，共四百七十九年。宋太平興國八年癸未，檀越方珏始立祖廟，以石為室，諸祠皆本於此，歲時祀禮，方氏主之。至正七年丁亥，方壯猷、方逢午、方嗣翕重建，復立祖廟碑。至永樂三年乙酉，方文照等募緣重建，更坐向子午。至大明永樂甲辰，共四百四十二年。宋祥符元年戊申，立廟於演溪，分祖廟香火而奉祠焉。至政和七年丁酉，遷于洪恩靈濟宮，遂廢其地，即今稱曰社壇。宋政和七年丁酉，因廢演溪，遷立宮於此地，坐向甲庚。鄉之父老，每歲奉神，朝于祖廟，牲醴祀事，示不忘本。至正十三年癸巳，沈建翁等重建立碑。後方渙、方汶等，增廣明堂，更立門表。大明永樂八年庚寅，方文照等，募緣重建。永樂十五年丁酉，勑內臣同方面正官，率領軍夫，增廣地基，從新蓋造，御製碑文。至永樂甲辰，共三百九年。宋宣和七年乙巳，初立壇墠。後祈雨有應，創祠，因號祈雨王。淳熙十一年甲辰，鄉人郭希聖重建。元貞元年乙未，張豐等重修。至大明永樂甲辰，共三百年。靈濟香火，遍於一方。當時人物繁盛，隨處立廟，如玉水清江桂宮，岳山玉坂，富山旗龍，新安江尾石舍。蓬山青布之西，南北至於白鹿，合山慈氏福藏，護法迦藍，殿廟雖異，香火皆本於祖宮，其實洪恩真君之一源也。各祠將帥不同，乃立廟時，隨真君所遣。靈濟宮祖祠，廊廢東西，圖像屹然。恒童幼間，聞諸先生言曰：此乃徐二仙靈廟食之事跡，逐節傳文，以紀其實，繫詩于後，以贊其德。初自好善持經，以至陰功濟人，立廟芝嶼，延蔓香火，節節有序。使登斯堂，而一覽數百年之往事如在。今日來者，莫不欽嘆而加敬畏焉。歷年既久，圖像朽昧，恒慮湮沒，是以備錄於書，垂示無窮。復以大明永樂，彰靈顯應，敬天勤民，以繼其後。此亦神之靈德，復興於永樂年。林丘散人黃恒頓首謹書。二仙乃徐偃王後，南唐徐溫之子，海州朐山人也。自幼好善，篤志侑行。每遇貧窘，樂而施與。平時服御，不尚華侈。一切遊玩，不貴珍奇。寧甘淡泊，每旦常素食。自是功行日增，成登道岸。詩曰：良因善果世難尋，誰識修行樂道心。丹火燒空堪愛處，昭彰靈貺古如今。自旦常素食，持念《玉皇經》、寶號、《北斗延生經》。玄科祕典，無不週遍。每夜齋戒沐浴，設香案。惟與弟二人，告天拜斗。期珍兵革，以安生民。雖國政繁劇，不移志願，恒勤經向道，久而愈篤焉。詩曰：向道誰知日日勤，持經拜斗積功勳。修成行滿超三界，仙籍題名萬古存。唐主授禪晉天福二年丁酉，卦弟知證為江王，知諤為饒王，鎮守金陵，撫輯流亡，控扼二十餘州。民征就寬，軍給以鐃。林蠻洞蜓，守條死要。稚耋嬉遊，連手歌謳，江南之民，舉賴以安焉。詩曰：華萼聯芳立世功，列分茅土受王封。民安國泰謳歌動，守備金陵有盡忠。晉開運之二年乙巳，閩王王氏鬩墻之釁，兵革肆興。玉率查、邊等騎萬人入閩，駐節於峽江之南。道經青布，鄉之父老簞食壺漿，擁道以迎。鄉閩咸賴，民皆按堵。秋毫無患，以遂其生焉。詩曰：惟玉駐節峽江南，父老祗迎賴以安。鷄犬不驚人按堵，秋毫無患吏民歡。父老迎師怨於王曰：適有精兵數百，隱匿於鰲峰之巔，夸慢凶驕，將次為亂。王師今下至閭井，朋鄰深被擾害，弗能安生。王遂憫之，迺引師南向，挫其峰，殲厥巨魁，不戰而收，民皆安堵。詩曰：鰲峰賊寇實堪驚，顛覆朋鄰苦不寧。一駐精兵清掃蕩，萬民生業得經營。賊寇既平，師還。父老攀慕顧戀，不忍釋去。遂剪茅為屋，於鰲峰龍湫之北，圖像奉祀，晨香夕燈，以祝王壽。王心惻然，與衆盟曰：予明年當棄世，而寄於此矣。祠之舊址，即今佛舍前是也。詩曰：感佩深恩自有餘，鰲峰潭北立生祠。于時就與鄉民誓，異日當為血食居。二王居世，篤志脩行。功成行滿，道妙德玄。上達天曹，名揚斗府，是年脫化於鉤伍間。以平時拜斗，兄弟聯名，並得斗中都冰二使者。出入天宮，左執青節，右仗黃鉞，侍立帝前，默佑下民。詩曰：斗府延生秘不傳，仙人道妙得真詮。初為都水天門使，出入瓊宮侍帝前。侑真得道詣五明宮中，參靈寶天尊，長跪而進言：夙生慶幸，得預天下。下觀慾界，多作惡業，全無慚愧，不知解悟，作何因緣，何以救度，願垂憐憫。天尊遂說經偈：能自修持，常居吉慶焉。詩曰：玄門立教自垂科，親授玄文得不訛。惟有二仙歸妙道，五明宮裹聽經多。惟王初生塵士，授封王爵，不以位尊貴榮而自居，惟樂道窮經，清居守淡，雖功行圓滿，名登仙籍。而黃庭先生得其祕訣，久仰慕之。晉開運間，故詣黃庭道士前，授長生秘訣《道德仙經》。詩曰：黃庭道士意如何，秘訣長生世不過。叅到諸真棲隱處，許多經教與玄科。二王自歸仙道，大闡虛玄之秘，具其自然之妙，上佐斗真，下利群品。後參釋氏定光圓應普通慈濟大師菩薩，直入真如之境。契合神機，靈臺內郎惠力，愈彰真空妙有之理，無不自得。詩曰：古佛壇前入定還，真仙皈仰扣禪關。了心見性空中有，玄釋由來總一般。後周顯得二年乙卯，王始降筆判符藥以濟人。聲聞達于四方，陰隲留人耳目。敬之愛之，不啻父母，而賴保障，自是求神問事，無不感恁。治病更甦，沉痾頓解。神德愈彰，而人心皈仰矣。詩曰：顯德靈符散世間，仙方妙濟幾多般。無求不應真神效，老者康莊病者安。顯德問鄉人不謹，致回祿之灾。初發一星，因風而熾。炎炎猛烈，焚蕩閭舍。高梁大廈，頃刻皆除，尚延蔓不止。民皆失色而無措，呼告二王，祈求救護。遂鼓反風一吹，火燼皆滅，民咸感德。詩曰：炎炎烈火燎人家，大廈高梁一旦賒。神鼓反風吹滅火，民安居止案生涯。溪河通舟楫，閩川最為險峻，滄峽之水為尤難。石瀨巉岩，當流曲折，舟人多被阻壞。宋開寶元年戊辰，有攬載商貨船，經幾覆。水工叫呼二王祈佑，遂感雲中有黃旗隱隱，即帖然無虞。詩曰：閩川險峻阻行舟，滄峽猶難不啻憂。失勢叫呼旗隱隱，浪濤不湧水平流。宋開寶八年丁亥仲春間，時氣不調，鄉人有患癘疾，舉家連綿。求醫罔效，甚而相染，或曰蝦蟆瘴。鄰里皆不安，拜告祠下，判以靈符天醫妙藥，療治響應。故有《驅癘篇》《驅蝦蟆瘴文》作焉。詩曰：沙氣時行不可當。朋鄰閭并舉愴惶。靈威颶颲驅長掃，自是安民績愈彰。宋興國八年癸未，春不雨。禱王響應，詣祠求荅。忽有木爐捧出水心，雙龍扶異，西流至嶼山，橫溪不進。紙錢結界，異香襲人，夜現天燈之瑞。鄉人方珏，因以成其廟。後產靈芝，號曰芝嶼。詩曰：神爐涌出繞雙龍，扶翼西流止嶼中。夜現天燈諸瑞至，鄉人因此立祠宮。神父諱溫，吳拜為丞相。天成丁亥卒，贈齊王，溢曰忠武。母田氏諱淑，恭封仁壽仙妃。及二王顯靈立廟，先尊親睦殿，序列唐王、洪王、鄂王、廣陵王，皆神之兄也。公、候、孫、子，皆王之仙眷也。詩曰：二王廟食鎮南閩，別構庭闈奉二親。雍睦衣冠如在日，編驅戲舞綵衣新。夫人性禀謙柔質同坤。重執勤后，德內助陰功。江王妃許氏，諱珍，符封涇國夫人，順助仁惠仙妃。饒王妃陶氏，諱環韞，封衛國夫人，善助慈懿仙妃。叅東華法主，同授延生司注生司事。詩曰：內助陰功政最明，一朝脫化得功成。注生曾向東華授，建立華堂因此名。宋至道元年乙未，鄉人建黃籙會。忽聞天樂嗚空，祥雲環繞，乃天帝遣神人頒誥，封江王為金闕真人，饒王為玉闕真人，各十六字。陶氏、許氏曰仙妃，神父母俱獲天封。備二真成仙傳。詩曰：筵開黃籙樂嗚空，頒誥神人惠澤隆。雙闕聲名垂萬古，一門珠玉獲天封。閩人劉彝桂州，賊寇陷邊，彝默禱雙闕，賊果漬去。其後韓世忠戰大儀鎮，吳珍戰和尚原，俱遣神兵翼護國家，遂效公山草木之靈，使敵遙見鐵騎百萬，行陣嚴肅，不待交兵而敗去。詩曰：揚威桂郡卻蠻兵，神效公山草木靈。鐵騎陣嚴山谷裹，頓令賊寇自清平。宋政和七年丁酉，卜地於龍首，遂立廟。至元癸巳，沈建翁等重修，方渙、方汶更立門表。歲庚寅，復募緣重建，未就。大明永樂丁酉，奉勑增廣地基，從新起蓋，設奉祀官方文照，而守祠焉。詩曰：閩南地壯接鰲峰，擇此經營龍首宮。功重國家恩寵厚，榮封立廟享無窮。宋宣和七年乙巳，秋不雨。四野集枯，嘉穀用虞。農夫野叟，連手相呼，告于祠下。須臾雲霧四塞，霖雨如注。遠望山之南，有神龍閃閃，上豎黃旗，大顯金書徽號。歲得收成，而四民樂業焉。詩曰：天時亢旱四郊枯，田稼焦寥水莫圖。拜禱祠前龍霧起，黃旗閃閃慰農夫。宋嘉定二年己巳夏五月間，田野禾稼，秀而未實，適遇蝗虫遍野，深被傷害，民皆無措。鄉之父老，成詣祠下，焚香致敬，血陳丹悃，告于二仙。遂驅迅雷、猛雨、烈風，吹落滿地，孽虫皆自死。詩曰：西疇未黍秀離離，輒起蝗虫甚可悽。大作風雷霖雨降，孽虫吹落死盈畦。鄉人原立廟于演溪，久而則廢。宋紹定戊子仲夏，潢溪有霖潦暴溢，曰稼墊溺。衆方狼顧失色，忽有役夫千群，競操畚鍤，疏其源，决其流，水竟不為民害。已而，俱失所在，乃知神兵也。詩曰：潢溪霖潦水濤生，墊溺田禾衆不寧。忽有千夫皆荷鐳，源疏方始覺神兵。初二仙獲寵天帝，頒誥榮封，故顯一時，洋洋在人耳目。因廟碑廢，事久言湮。至宋端平三年丙申，鄉人保奏於朝，勑命始下，頒十六字之封，環宮咸獲恩寵。嘉熙元年，金書勑額靈濟宮。詩曰：初獲天卦事已遙，復將神蹟奏於朝。勑封靈濟金書侈。千古聲名不可消。大明永樂丙申，尚書方賓，指揮林觀，報神績於朝，特命郎中王羽捧檄至祠下，告于神曰：生爵封王，脫化歸仙，廟食玆土。今命迎神，愿闡靈威。神荅響應，安然而許。遂同曾陳孫而赴闕。詩曰：朝野皆知素闡靈，名卿捧檄走相迎。願祈神筆當孚應，鶴駕飛騰往上京。勑書始下，神之靈既已顯於朝。永樂丁酉三月十一日早，二仙領五帥丹墀，祥靄中，顯現真身，則知神之驗矣，愈加敬愛，自是香火日盛。伯仲聯芳，合宮環眷大顯榮封，爰興於祀禮矣。詩曰：祥靄氤氳化現身，明時赴闕見人君。夙緣期會誠非偶，輔國忠勤在敬神。聖躬是歲弗豫，惟神翊衛，頃刻不離左右。乃默運化機，大闡靈貺，施靈符，濟以天醫妙藥。隨言隨效，感應如響，使體即安，沉痼之疾，盡脫而復舊。感神斡旋之力，更生之惠。詩曰：靈符妙藥出天醫，翊衛微躬不暫離。起疾神功難報稱，再生感惠此心知。神機斡運，翊輔國家，遂於北京建立行祠，為樓神之所。選集名道，專設官曾陳孫而奉祀焉。廟之西，另建注生堂，崇奉涇國、衛國二位仙妃。時現五色祥雲瑞靄，白鶴旋降，禎祥而顯應。詩曰：感德惟神運化機，行祠建立稱神栖。禎祥應感昭靈貺，萬古聲名日月齊。神功烜赫加封金闕清微洞玄沖虛妙感慈惠護國庇民洪恩真君。玉闕高明弘靜沖湛妙應仁惠輔國佑民洪恩真君。神父翊亮真君。神母淑善仙妃。涇國貞應仙妃。衛國恭靜仙妃。詩曰：玉封已久勑封榮，復睹明朝賀贈新。祝冊恩隆藏永久，三十二字古今聞。應天府江寧縣鑽珠匠朱觀音保，往北京赴工，久慕親闈。一日，聞母腦後生瘡。痛刺中懷，即詣靈濟宮，設拜三千。果蒙真君現身，降符藥療治，立愈。朝廷復嘉孝行，旌表門閭，而立傳焉。詩曰：久想親闈入夢勤，聞知冒疾拜真君。孝誠能感神明應，旌表門閭降傳文。大明己亥仲春十五日建齋，朝遣代禮內臣張達掌印，教主真人張宇清，集浙江、湖廣、江西、福建四處道士，預會者七千餘人。七日內，有仙人現身，尋不知所。白鶴降壇，綵雲出現而祥集。詩曰：鰲峰寶殿建齋壇，白鶴祥雲仙降明。環眷寵封敷廷悃，上玄俯聽賜恩寬。徐知證，系以偃王之後，五代時南唐人。與其弟知諤，並英邁絕倫，寬仁愛物，忠君孝親。崇信三寶，同心好善。精勤至道，修齋設醮，日常持誦《玉皇真經》并寶號。史弟俱事吳，其後知證封江王，知諤封饒王，鎮金陵。戰守有備，撫輯流亡，控扼一十餘州。垊征就寬，軍給以饒。林蠻洞蜓，守條死要。稚耋嬉遊，連手歌謳。上無所怨，下無所讎。江南之民，舉賴以安。後奉命帥師攻閩，恐良善荼毒，乃發至願，每更望北拜斗，早膳恒素食，祈珍兵革。所至勞來百姓，諸郡望風以城降。父老簞食壺漿，擁道迎之。次峽江有潰卒數百，阻山為亂。立命殲其渠魁，餘卒棄甲呼舞，不戰而收。民皆安堵，雖至田園，蔬稻一無所犯。乃相與謀曰：此吾復生之父母也，立祠於鰲峰，以祀之。未幾，兄弟相繼仙去，遂為斗中都水使者，出入天宮。積行累功，默佑下民。俾人皆盡忠行孝，崇信三寶。遇歲旱，民檮祠下。祠前潭水，探不可測。俄有靈蛇出，蜿蜓于几案間，色如丹砂。雲起潭面，竟日不收。詰旦果雨，時歲大熟。一日，演溪霖潦暴溢，田稼墊溺。衆方狼顧失色，忽見有役夫千群，競操畚鍤，疏其源，央其流，水競不為民害。已而，俱失所在，乃知神兵也。滄峽灘石峻嶮，舟船上下失勢，水工叫呼析佑，感雲中有旗隱隱，即帖然無虞。凡民居有不戒于火者，有蝗蝝傷其稼者，叩之，則反風滅火，蝗輒飛去州又為符藥以施人，凡嬰疾弗愈者，服之，無不立效。祈子息者，服之，即得嗣續蕃昌。由是民安物阜，田里晏然。閩人劉彝守桂州交阯，蠻賊寇邊，陷欽連等州。彝震懼，莫知所為，齋戒馱禱，賊果潰去。其後，韓世忠戰大儀鎮，吳玠戰和尚原，俱遣將士衛國，效八公山草木之靈，使敵兵遙見旗纛旌諦飛揚，山谷鐵騎百萬，行陣嚴肅，釭鼓之聲震動原野，不待交兵，而已敗北。靈績顯異，不可備述。一日黃籙齋筵，忽聞天樂嗚空，祥雲環遶，仙官導從其都，乃感天帝遣神人頒誥，封江王為九天金闕明道達德大仙顯靈溥濟真人，主管上清天文院，便宜行事，行文昌司錄上宰會書天機省事。妻涇國夫人許氏，順助仁惠仙妃，兼管太乙延生右真司事。饒王為九天玉闕宣化扶教上仙昭靈博濟其人，主管下地府諸司，便宜行事，權南極注生上相僉書雷霆玄省事。妻衛國夫人陶氏，善助慈懿仙妃，兼管元皇北陰注生司事。仍封父忠武真人，母仁壽仙妃。比者，朕躬遘疾，默運化機大闡靈貺，翊衛左右頃刻不離，施以靈符，濟以天醫妙藥，隨言隨效，感應如響、使困獘之體既危而即安，沉痼之疾盡脫而復舊。斡旋之力同於更生，感神之惠銘刻不忘，是用祝冊加封：伯曰清微洞玄沖虛妙應慈惠護國庇民洪恩真君。涇國夫人加封貞應仙妃。仲曰高朋弘靜沖湛妙應仁惠輔國佑民洪恩真君。衛國夫人加封恭靜仙妃。神父曰翊亮真君。神母曰淑善仙妃。舊號俱如故。大新閩地祠宇，又於京都建立行祠，以安神栖，特勑有司，嚴奉祀焉。夫為人臣，而功施社稷，澤被生民者，必生為英傑，而死為明神，雖百世之下，福佑生靈，陰翊皇化。觀知證、知諤，以世冑之裔，事主季世，乃能靖難一方，保全其民。暨攻閩中，按甲入境，苗除亂兵，脫民鋒鏑之慘，措之衽席之安，是以人心感激，靡克報稱，乃立生祠以祠之。逮其仙去，禦火灾、捍大患，使民無凶荒疵癘之憂，遂休養生息之樂。功成行滿，上感天心，錫號真人，叙列仙品。比者默運化機，大闡靈貺，愈疾朕躬，是用加以徽號，新其祠宇，虔奉享祀，以荅神休。斯皆累積陰功之所致，故昭昭不朽，與天地相為悠久，夫豈偶然而已哉。事親盡孝事君忠，華萼聯芳孰與同。更復精勤修正道，並分茅土受王封。當年駐節向金陵，萬里江南不識兵。師入七閩人按堵，幾多福澤在生靈。歲旱靈潭起墊龍，大施霖雨作年豐。潢溪水落民無患，滄峽舟船險更通。蝗無傷稼火無過，田野均蒙惠澤多。偏給靈符蕃子息，更能愈疾起沉痾。桂郡揚靈卻寇蠻，現奇更效八公山。神兵百萬填山谷，頓解重圍頃刻間。靈符妙藥出天醫，翊衛微躬不暫離。起疾神功難報稱，再生感惠此心知。隨聲感應不移時，斡運功參造化機。馭氣乘風遊八極，天宮陸降闡靈威。生為名將建高勳，行滿成仙福有因。京國鰲峰長廟食，丹書錫號證天真。威靈濯擢更洋洋，衛國安民績愈彰。不獨聲名昭日月，永同地久與天長。朕惟自古英賢，生為名臣，著庇民之功。沒為明神，贊天地之化。鼓動流盪，行乎兩間，以蔭福斯民，禦灾捍患。敂枯吹生，濯濯洋洋，如在其上，如在其左右者，非智慮所可得而測也。詩曰：神之格思，不可度思，矧可射思。其此之謂歟。惟九天金闕明道達德大仙顯靈溥濟真人江王，九天玉闕宣化扶教上仙昭靈博濟真人饒王，其功德充溢，蓋若是己。神南唐之冑，生有民社之勳，汶錄仙班之籍，伯仲齊美，華萼聯芳。燿職上天，懼靈下土，呼吸響應，電邁風行。下民是冒，父母其依，慈祥仁愛，物賴以寧。乃者，朕躬弗豫，用藥百計，罔底于效。神默運精靈，翊衛朕躬，領刻弗違，隨扣隨應，屢顯明徵，施以靈符。天醫妙藥，使殆而復安，仆而復起，有回生之功，恩惠博矣。盛矣。朕揆德凉薄，何由獲玆。永懷神德，曷其能忘，海深嶽峻，其焉有極。蓋有功於報，國之恒典，是用祝冊，加封神號：伯曰清微洞玄沖虛妙感慈惠洪恩真人。仲曰高明弘靜沖湛妙應仁惠洪恩真人。舊號俱如故。大新廟宇，亢爽軒豁，稱神所棲。爰勑有司，虔潔香火，春秋祭祀，歲易時衣，給灑掃五戶，朕悃惱，荅神鴻庥。雖然神功之厚，而報責之薄，神固無責於報否，在朕心不能已矣。夫天地之德曰生，神體天地之道，弼亮化機，出幽入冥，翕張欻忽，遨遊太清，監觀四方，濟利群生，功在霄壤。昭昭若此，固有不可得而名言者。乃彰神績，勒于貞石，樹之于廟，垂示無窮。并系以詩曰：天產英靈為世傑，出入幽冥猶一覕。生著勳勞保甌粵，沒為明神崇偉烈。芒芒海甸倚花樾，雨暘寒燠調以制。冬無凌競夏無暍，冷氣遠珍靡颶□。下稌高黍歲穰桀，驅掃不祥走妖蠥。晨鐘暮鼓樂髫耋，卓彼鰲峰峻且嶻。蜿蜓迴抱天造設，春蘭薦芳秋鞠馝。寒泉白石漱清潔，神之遊兮羽葆翳。飛雲翩翩道幢節，欻來忽往靈倦倦。呼吸響應速以偈，濟利溥博無時竭。四時報享繁獻醊，衛朕之力疇與埒。維矢銘心與刻骨，書思著德勒堅碣，垂示萬古昭日月。永樂十五年五月初一日。應天府江寧縣瓦屑埧第一廂鑽珠匠朱觀音保，永樂十六年十一月以來，屢夢見母親在家，或笑或語，觀音保心甚想慕。至十二月二十三日，有熟識張得剛，從南京來到觀音保下處，報說：我來時，你母在家，腦後生一瘡未好。觀音保聞知，愴惶惶無措，即對天發願詣洪恩靈濟宮禮三千拜。一千拜報荅天地，一千拜報荅國王，一千拜禱求符藥，祈保母乎安。至二十五日侵晨，洪恩靈濟宮禮拜，禮至一千拜，於右臂燃香三炷，口誦玉皇寶號一百八遍。將畢，忽見白雲騰湧，彌滿殿內，見一神人，身體極長大，面白如玉，髭髯甚美，頭戴金如意冠，身穿織金道袍，立於雲內，手招觀音保。觀音保驚駭，隨即匍匐至神前，神人將乾柏葉一枝、黃紙符二道，上有朱書葫蘆符，授觀音保言說：將去與汝母煎湯喫。觀音保捧接，叩頭纔起，而雲中神人寂無所見。觀音保不覺冷汗遍身，昏暈臥地。當得守宮道士扶策始甦，復拜二千拜。至次日圓滿，有守宮道士引領觀音呆報官。蒙禮部引奏，欽賜鈔伍千貫，米十石，優免差得，旌表門閭復賜腳力，回還侍奉母親。謹按世人之行，莫大於忠孝。忠孝之至，克通神明，觀於朱氏之子，可見矣。方其平居一念，惟在於忠孝。及聞母疾，一反痛迫切，即請靈濟宮，稱揚寶號，禮拜真君。恍惚之頃，親睹神降，施以符藥，此非其忠孝所感，曷克致此於乎。神之所以為神者，呼吸感應，變化莫測。况真君得道昇仙，入神出聖，斡運化機，護國庇民，豐功盛德，昭著兩間，其感應之驗，非可言喻。欽惟皇上，特加封號。創建祠宇。春秋享禮。崇報之禮，古今莫逾玆。因朱氏子所禱，即為昭應右，此誠所謂匹夫、匹婦之誠，尚足以感動天地，况神明乎。然此不惟朱氏子所能感，凡至誠之所禱者，無不響應。苟心有不誠，不惟不能感神，而譴責之至，亦竟不免，可不慎哉，可不謹哉。初建在京靈濟宮時，大明永樂十六年戊戌正月十一日，旛竿上現五色瑞光。十二日，旛竿上現五色瑞光。十四日，因上元節建醮，仙鶴三隻，旋這宮前，又於旛竿上現五色瑞光。十五日，仙鶴四隻，旋遶宮前，又現五色瑞光。本年四月十七日，遇聖節，建壇修齋祝壽，仙鶴四隻，旋遠宮前。次年正月初九日，修建金籙報恩延禧羅天大醮。十一日辰時，正殿、前殿、三門、靈星門，左右旛竿上及斛頂，俱現五色瑞光，并有祥雲如鳳。又結成寶蓋，復現青白瑞光，覆護醮壇，及有青烏止於右邊旛竿頂上。本日未時至申時，正殿上，并右邊旛竿頂上，俱現五色慶雲，達護醮壇。十二日辰時左右，旛竿及旛頂寶蓋上，現青白瑞光。十三日辰時左右，旛竿頂上，靈星門、斛頂上，俱現五色寶光。十四日午時左右，旛竿上現青、紅、黃瑞光，及現五色慶雲，結成龍鳳之勢，擁護醮壇。未時，仙鶴四隻，從天門外旋遶醮壇。申時左右，旛竿頂上，并旛頂寶蓋上，現青、紅、黃瑞光。左右實蓋上，王色小旛二首，俱結成壽帶。十五日辰時，靈星門左右旛竿，并寶蓋斛頂上，俱現五色瑞光。巳時，現五色慶雲，覆護醮壇。午時，仙鶴旋遶殿前。行在兵部尚書臣方賓、錦衣衛指揮臣林觀，謹奏為禎祥事。永樂十七年正月初九日，欽承上命，於洪恩靈濟宮修建金籙大齋。自開啟以來，天清氣朗，連日現五色祥光。又有卿雲瑞靄炫釆騰輝，如龍翔鳳翥，覆蓋醮壇。復有仙鶴來，青烏降，及左右旛竿寶蓋上，綵旛自然結成壽帶。斯皆皇上至孝純誠，感於天地神明，致此嘉瑞疊現駢臻，誠國家萬萬年悠久之徵，天下蒼生，仰賴無窮之福。謹率道官、道士，謹具以聞。人之一心，可以動天地，感鬼神，貫金石。夫天地至大而難動也，鬼神至幽而難感也，金石至堅而難貫也，所以能感動貫革之者，亦惟一至誠耳。仰惟九天金闕明道達德大仙顯靈溥濟清微洞玄沖虛感慈惠護國庇民洪恩真君，九天玉闕宣化扶教上仙昭靈博濟高明弘靜沖湛妙應仁惠護國佑民洪恩真君，道德高妙，昭著上下。廣積陰功，利濟顯幽。比者弘發善願，制為靈符，以救人疾苦，無間貴賤高下，弗吝施予。然其應驗，則在人之誠與不誠耳。人果能虔恭齋拔，專謹端確，至誠以求之，感應之速，有如影響。苟為怠慢弗誠，將信將疑，不惟不足以至感通，而神亦弗如庇佑，欲獲乎平康迪吉者鮮矣。善信之士，尚致謹於斯，毋二乃心。毋怠乃志，毋忽於神明，則凡有所禱求者，無不感應。故曰有其誠，則有其神。無其誠，則無其神。可不敬哉，可不慎哉。永樂十七年三月初十日。朕惟道之為教，闡鴻濛虛玄之祕，具無極自然之妙。窈窈冥冥，昏昏默默，視之而不見其形，聽之而不聞其聲。上以陰翊皇度，下以利濟群品，功德之大，不可名言。有若九天金闕明道達德大仙顯靈溥濟清微洞玄沖虛妙感慈惠護國庇民洪恩真君江王，九天玉闕宣化扶教上仙昭靈博濟高明弘靜沖湛妙應仁惠輔國佑民洪恩直君饒王，萃靈鍾秀，天挺人毫。寬惠慈祥，仁民愛物。忠君孝親，崇信三寶。篤志好善，精勤不二。功成行滿，遂感天封昭，錫徽號，序列仙品。弼亮化機，出幽入冥。禦灾捍患，驅沴致祥。敷祐下土，利濟群生。乃者，弘闡靈貺，翊衛朕躬，扶持保庇，載底平寧。已而示以符藥，廣施眾宇。期在使人蠲除疾疚，蕃育子嗣。大德深恩，同於天地。朕感神之惠，夙夜弗忘。萬機之暇，因閱《靈寶天尊說洪恩靈濟真君妙經》，顯微玄奧，神化莫測。方便利益，拔濟曠卻，誠燭幽之日月，而濟海之舟航也。乃以鋟梓，用廣流傳，以報神庥。善信之士，果能洗滌懺悔，崇信三寶，盡忠盡孝，行仁行義，弘發誓願，受持諷誦，則身家吉慶，命運亨通，子孫番衍，消灾度厄，增福延壽，延及九祖，咸獲超躋。苟或訾毀輕慢，凌忽三寶，不忠不孝，不仁不義，不能敬信奉持，則身罹惡業，門戶衰替，子孫微弱，壽年夭促，累及九祖，永墮淪冥，歷觀已往，具有明徵。於乎吉凶善惡，皆由心造。為善獲福，為惡受殃，此自然之理。故曰：積善之家，必有餘慶。積不善之家，必有餘殃。又曰惟上帝不常作善，降之百祥。作不善，降之百殃。然則觀於此者，可不知所勉哉，可不知所勉哉。永樂十八年正月初一日。爾時靈寶天尊在大羅天上五明宮中，憑几而坐，鐘磬自嗚，宴集諸天星衆、五斗大神，宣演太上無極至真妙道。時有斗中都水二使者，左執青節，右仗黃鉞，侍立帝前。稽首再拜，長跪而進言：臣等宿生慶幸，得遇天人。下觀慾界衆生，不忠不孝，不義不仁，多作惡業，全無慚愧，曆數已終，今生末劫，丑口夫圖，綱維折裂，兵火肆興，玉石焚喪。或遭洪水，或遇凶年。刑賦苛虐，灾毒流行。罹諸苦惱，不知解悟。生意幾息，人道將窮。作何因緣，可以救度。願垂憐憫，開方便門。天尊曰：善哉善哉。末劫衆生，一如赤子，發汝是心，咸願依吾教法，廣為衆生，說諸因緣，令開悟性，勿生疑慮。忠與孝，曰仁與義，四者修持，常居吉、慶。臣等既承斯誥，敢不奉行。乃於甲辰之歲，丙午之年，分身教化，下降人間。成功東海，顯跡南邦。甲子一週，復還職任。香火一方，歷年彌久，載逢滅度，復誓如初。躐進仙階，真君錫號。蒙天尊嗟憫之仁，體太上好生之德，使一切善男善女，知身性命，皆憑道生。忠孝仁義，了悟此因。能於三元、八節、三會、五臘、庚申、甲子、本命之日，焚香修齋，如法供養，冥心向北，稽首禮念：九天金闕明道達德大倦顯靈溥濟清微洞玄沖虛妙感慈惠護國庇民。九天玉闕宣化扶教上仙昭靈博濟高明弘靜沖湛妙應仁惠輔國佑民。恭對聖慈依經懺悔不違真君之誓願，各以忠孝仁義而立身。內可以增福延年，外可以消灾度厄。上可以使祖彌之魂神超度，下可以使家宅之光屬義寧。普願衆生，同霑利樂。於是天尊重為真君演說，而作偈曰：靈濟真君，修真得道。遊宴仙都，天尊錫號。北斗降神，洋洋于左。下臨三界，上朝五老。福國寧家，其功浩浩。無願不從，默符祈禱。忠孝仁義，永為身寶。用作因緣，不違誓好，一切善惡，皆由心造。為善者福，為惡者禍。急急如天尊律令勑。奉天承運，皇帝制曰：朕膺天命，嗣守洪圖。惟國典章，祀事為重。凡有功德被于生民，其神著靈於永久者，既嚴祠祀，其褒崇之禮，亦因時而加焉。九天金闕明道達德大仙顯靈溥濟清微洞玄沖虛妙感慈惠護國庇民洪恩真君，生為名人，沒為明神。迨我祖宗之時，弘昭感通之妙，有祈必應，尤顯於今，特加封焉。九天金闕明道達德大仙顯靈溥濟清微弱洞玄沖虛妙感慈惠護國庇民崇福洪恩真君，祇薦印章，益弘神化，祚我皇明。宣德十年四月初九日。奉天承運，皇帝制曰：朕膺天命，嗣守洪圖。惟國典章，祀事為重。凡有功德被于生民，其神著靈於永久者，既嚴祠祀，其褒崇之禮，亦因時而加焉。九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君，生為名人，沒為明神。迨我祖宗之時，弘昭感通之妙。有祈必應，尤顯於時，特加封焉。九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君，祇薦印章，益弘神化，祚我皇明。宣德十年四月初九日。蓋聞天地之大德，曰生。九覆載之間，有生之類，洪纖高下，天地之心，皆欲俾之。遂其性得其養，不失其所，而又生聖智英傑，以禆助大造化之功，故靈神之奇勳偉績，代有著焉。君天下者，體天之心，嘉神之德，列諸祀典，用展祈報，亦代有載焉。我皇曾祖太宗文皇帝臨御，嘗夢二神人，言南處海濱，來輔家國。上異之。明日，適有禮官言閩中靈濟二真君事，正符所夢，遂專使亟香，請迎神像，至于北京，而於宮城之西，作洪恩靈濟宮，以奉祀事。因神舊號，加以徽稱。惟神至仁，有禱輒應。降福彌灾，捷於影響。所協宸衷，不可禪述。歲時薦祭，式豐以嚴。皇祖仁宗昭皇帝，皇考宣宗章皇帝，率舊循章，咸隆衹禮。朕承天序，統御太寶，上荷聖祖母太皇太后、聖母皇太后恩德之隆，願洪福於萬年。下念四海庶邦林林總總屬望之深，願咸躋於庶富。顧菲德其奚能惟明之允。賴仰體先志，增崇祠宇，以寅奉威靈，導迎祥慶，復加神號曰：九天金闕明道達德大仙顯靈溥濟清微洞玄沖虛妙感慈惠護國庇民崇福洪恩真君。九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。惟神之先，厥有源本，蓋出顓頊之後封國於徐，屢有功於夏商周之世。至偃王，脩行仁義，得國人心，致後嗣繁。歷漢暨唐，功德累著。至神伯仲，皆南唐義祖忠武皇帝之子。伯封江王，仲封饒王，並天賦異常，具仁聖之資，全忠孝之行。而潛心大道，精其玄奧。初俱奉命守金陵，勳德兼盛，民咸感悅。後俱奉命率師入閩，愛民之至，心與天謀，民用慕戴，歸者如雨。閩人建生祠於金鰲峰之北，圖像致敬，如嚴父焉。一日謂衆曰：來歲吾與汝別，然不忍汝違。及期，相繼化去。未幾，神降於人言：並奉上帝命，列職斗宮，以佑下土。於是閩人益虔祀禮，而禱無弗應。祠下有潭，遇旱禱者，潭出赤蛇，而雲氣隨起潭面，甘雨如注，歲則大熟。演溪霖潦暴溢，民庶愴惶，望祠致懇。忽有役夫如雲，操畚鍤疏瀹，水不為患，而竟失役夫所在。宋熙寧中，閩人劉彝知桂州，禦蠻寇，韓世忠戰大儀鎮，吳玠戰和尚原，皆得神助以捷。若拯民於水火，延民之嗣，績奇效尤，數數悉具紀載，繳然著明。蓋神儲天地之精，禀五行之秀，故生有至德。沒著明靈，握氣機，贊玄化，為國家生民殄遏邪沴，茂集祥禧，愈遠而俞盛也。朕因書修祠之成，并書神之世系及其功德之大者，刻諸貞石，以示久遠，而係以詩云：二儀之精，五緯之英。來為哲人，往為神明。並燁聯輝，金昆玉委。篤孝與忠，惠澤當代。乘飇駕雲，言歸帝鄉。功贊化育，位參魁衡。頫矜下民，顧諟弗已。松灾捍患，凝祥降祉。金鰲之峰，肇初有祠。靈化昭宣，有祠京師。皇矣三聖，寅奉惟一。惟靈之揚，允若曒日。子承大寶，衹率典常。爰飭禋事，爰迓福祥。寶祚之隆，佑家暨國。至理之興，溥被民物。宮城之西，靈宇歸焉。皇圖神祀，同千萬年。正統元年正月十五日。大哉真君，河嶽鍾靈。功參日月，德配乾坤。神通妙用，正直聰明。隨機赴感，發誓度人。巍乎上仙，一五儲精。澤垂雨露，威震雷霆。神通自然，福德無邊。有求響應，博施濟人。真君真君，北斗大神。天地贊化，日月並明。下主酆都，上朝帝庭。奉行正法，斬伐魔精。靈濟徽號，福及萬民。有求必應，如谷隨聲。有感必通，如影隨形，逆吾者死，順吾者生。唵，昭靈昭靈，溥濟生靈。乾，元亨利貞，急急如律令。靈濟真君，速降來臨。好生之德，洽于民心。存吾二炁，火陽水陰。消灾度厄，福善禍淫。急急如律令。真君真君，北斗降生。代天行化，助國治民。流傳正法，斬伐魔精。魔王拱衛，真炁常存。急急如律令。元帥威靈，速降來臨。奉行正法，輔國安民。判斷吉凶，醫藥前程。祈晴禱雨，斬伐邪精。順我者應，逆我者刑。消灾降福，永保利貞。急急如律令。甘雨時降，我稷以生。胡為淫溢，流潦縱橫。下民昏墊，咨怨莫伸。豈人事之不講，抑陰陽之錯行。我今發弘願，普度諸有情。掃雲霧之陰翳，開日月之大明。濕者就燥，腐者使榮。應時知節，愿頌太平。乾，元亨利貞。急急如靈濟真君律令。旱魃為雪，燥石流金。稼穡卒癢，業業兢兢。靡神不舉，不克不臨。惟我真君，上格天心。代天行化，誓願弘深。捍灾禦患，閉陽縱陰。神龍顯跡，三日為霖。靈濟徽號，以迄于今。急急如靈濟真君律令。今將聖德虔誠讚，願開天日睹光明，願降甘雨濟生民。天之生民，所仰者食。民亦勞止，力用稼穡。何辜子天，生此妖孽。自艾自懲，憂心戰慄。惟我真人，好生為德。帝怒可回，天心可格。田祖有神，告爾優恤。去其螟螣，及其一何。無害我田，是任是獲。歲今其有，實穎實栗。真君真君，如臨赫奕。既不我遺，執事有格。誦此神呪，律令急急。文星墮地，已越三十年矣。仙曹空廢，官僚不允。諸天選事，未得其人。依元陽玉曆，當於三代。更料有積善建功，為三界所舉，五帝所保，名在上天者，以充其任。九天金闕明道達德大仙顯靈溥濟真人，主管天文院，任宜行事。徐知證文章淳實，有稱于時，明試以材與德，稱文昌之選，天人曰可，勿乃固辭。至子入九，當今之世，捨卿其誰。朕命惟允，往其懋哉。可授文昌司錄上宰，兼前職。人身難得，中土難生。朕欲開九天之奧，以濟兆民。承流宣化，恭信奉行，當選擇真人為仙者，以充其任。九天玉闕宣化扶教上仙昭靈博濟真人徐知諤，勞心諄諄，視民如子。久試于外，聲績著聞。今南極司屬，尚闕迺職。舉能其官，惟爾之能。使老有所終，壯有所用，幼有所長，鰥寡孤獨，俱有所養。至於婦人懷妊，已生未生，皆得生成。令以相勉之焉。可特授南極注生上相，兼前職。順助仁惠仙妃，逮下為仁，和平為惠。兩德兼全，此夫人之美也。是以輔佐君子，而無險陂。私謁之心，朝夕憂勤。內能順助，稽之禮典。妻以夫榮，可特授仙妃，命字如故。善助慈懿仙妃，曰慈，曰懿，執婦之道。使國君積行累功，以致爵仕，此則夫人善助之德也。玆加顯秩，庸進徽稱。可特授仙妃，命字如故。骨像合仙，夙值丹臺之刻字。官僚散職，今依玉曆以選人，時惟汝賢。用彰厥善，咨爾叅授上清大洞秘籙。臣徐知證，惟道是信，與天為徒。聲聞著稱，典刑猶在。詩歌棠棣，愛于弟，敬于兄。政誦耳棠，德在人，功在國。去爾民之見，思爵之，誰曰不可。乃登金闕大仙之號，迺進文昌羽禄之稱。生宰文衡，作興士類。斡乾坤而妙用，開日月之太平。行滿三千，既有非常之績。官登一品，何愛不次之褒。往體新休，益堅舊志。特授九天金闕明道達德大仙顯靈溥濟真人，行文昌司錄上宰簽書天機省事。大道為公，誠則形，形則著。諸天選叙，人其官，官其能。既有傅才，庶無虛位。咨示同叅授上清大洞祕籙。臣徐知諤，惟神是守，主善為師，執戒持齋，修真得道。魂為日，魄為月，收□離坎工夫。肅時雨，義時暘，外體乾坤造化。以勞定國，有德在民。論賞寧稽推恩，以及迺登玉闕上仙之號，乃進南極注生之稱。人民品物，並受生成。政事文章，以公核實。國人皆曰可，特加優異之褒。君子不素餐，永奉承流之責。對揚休命，式副至懷。可特授九天玉闕宣化扶教上仙昭靈博濟真人，權南極注生相簽書雷霆玄省事。伏以藥宮雙闕，宏開閭闔之門。銀印兩臺，侈拜朝廷之命。載加褒獎，增重光輝。維名器不可以假人，然爵祿之所以養德，名當其位。日爾之能，惟精一執中。始是終是，不矜不伐。嘉迺綬鄰哉臣哉，故玆逐件于前，是為匪頒之式。伏以出將入相，兩全文武之材。福國寧家，獨賴神明之力。况冊名青史，鏤績景鍾。昔膺謚號之榮，今有香烟之盛。兩暘協于里社，民物居于清安。居安清，惟積善以建功，可以同心而輔政。上體真人有顯靈昭靈之德，下體真人推溥濟博濟之仁，我其試哉，汝所長也。責事察實，具陳備奏之詞。溫故知新，再給徽稱之帖。永為照應，特與受持故帖。歲在乙未三月三日，定光菩薩同嶽帝，保奏江王授九天金闕明道達德大仙顯靈溥濟真人，主管天文院便宜行事。夫人許氏，順助仁惠仙妃。饒王授九天玉闕宣化扶教上仙昭靈博濟真人，主管下地府諸司便宜行事，權南極注生上相僉事雷霆玄省事。夫人陶氏，善助慈懿仙妃。仍授天書秘文曰：三部八景，惟精氣神。靜處嘔息，背塵合真。暈腥莫觸，惟此秘文。叅之得道登真，誦之延年益筭。三月三日，即吾下降。可備一淨盂淨水，置于淨几。或人初發瘡節，宜請此水，加一匙鹽，焚香念真人靈呪七遍，以來付疾處，齋戒三日，即愈。自今以後，每遇三元、八節、庚申、甲子、佛聖生日，不許宰殺求福，吾不歆享。今授天曹補政上仙，汝宜恭信奉行。一敬事天地。天覆地載，化育之功。二信事三寶。敬奉三寶，莫生誹謗。三遠事鬼神。敬而遠之，邪不干正。四念事祖宗。祖功宗德，積累也深。五孝事父母。父母劬勞，其恩莫大。六愛事兄弟。兄友弟恭，手足之愛。七義事天婦。夫婦之道，始終以義。八禮事鄉黨。經日出門，如見大賓。九教事子孫。賢愚本性，教則成人。十勤事詩書。聖賢之書，讀則知理。十一力事農桑。農桑女大，勤則衣食。十二仁事禽獸。自生自長，莫萌殺心。十三修事陰德。陰德維何，方便是也。此句末臘有『洪恩真君江王』六字。此句末應有『洪因真君饒王』六字。明方文照編。五卷。底本出處：《萬曆續道藏》。人各序立，存神閉氣，叩齒九通，咽液九過，步虛。太極分高厚，輕清上屬天。人能修正道，身乃作真仙。行溢三千數，時丁四萬年。丹臺開寶笈，金口為流傅。爐焚寶炷，煙散瑤空，結為雲臺，粧成法界。恭焚道香、德香、無為香、無為清浄香、清浄自然香、妙洞真香、靈寶惠香、超三界香、三景真香，滿瓊樓玉殿，遍周天法界。以今恭焚寶香，虔誠供養九天金闕明道達德大仙顯靈溥濟清微洞玄沖虛紗感慈惠護國庇民崇福洪恩真君，九天玉闕宣化扶教上仙昭靈博濟高明弘靜仲湛妙應仁惠輔國佑民隆福洪恩真君，聖父齊王，忠武翊亮真君，聖母田氏，仁壽淑善仙妃，聖兄唐王、洪王、鄂王、廣陵王，聖舅護國公、奉國公，聖婿武安侯、寧國侯，聖子保大侯，彰信侯，保信侯，保寧侯、武寧侯，聖姪昭德侯、安定侯、太寧侯，聖孫武昌侯、南昌侯列位公卿。上清大洞經籙天機院、天樞院、雷霆省天文院、天錄院，地府諸司承行官將，驅邪捉祟傳符勑法，消灾度厄逐凶辟怪監壇護法，觀察巡捕將軍，太歲尊神，十二月將弟子，本命元辰星官，風雷雨部仙衆，左、右丞相太宰，六部尚侍內府公卿，左、右注生注壽上宰，左、右司錄司福上宰，左、右侍從通事舍人，百官庶司所屬曹僚，列位公卿，左、右福錄司所屬二十四曹官，左、右引進仙官，三天貝闕崇仁養正英仙，敷靈弘濟真人，靈威清江尊王，永安留守查元帥，武安留守邊元帥，節度使左監門魏元帥，都統軍使右監門趙元帥都監軍使先鋒刁元帥，各及部下精兵猛士，左右岳許二元帥，左右行宮侍御從宮，司錄、司勳、司士、司書列位曹僚，司農、司稼、典絲、掌葛，列位曹僚，司市、掌貨、考工、飭材列位曹僚，廚官、優官、伶官，天捷、神捷、人捷，掌卜、掌籤、掌柸、掌鸞，傳夢童子，神局節級，直殿、直符，香官，使者諸仙，壇越施主，才德名賢，本宮土地正神，諸里、諸廟，王侯弟子。各人奉祀神祇，靈濟宮合殿威靈，仗此真香，普同供養。香乃玉英散景，紫氣凝煙，香雲密羅，逕充九天。當願金童侍香，傳言散花玉女，上聞真前，所啟所願，咸賜如言。入意。以今開壇啟白：伏願真慈，俯賜昭鑑。稽首皈依，無極大道。道場衆等人，各運心皈命二一寶，一切念華夏。三匝。至真惟浄，難臨穢濁之鄉。塵境未清，曷啟玄元之範。須灑一枝之法水，頓消萬里之妖氛。九鳳翱翔，吐焰煙而破穢。五龍奮迅，降真炁以除邪。庶俾皈依，悉臻咸應。太上玄言，謹當持誦。洞中玄虛云云。曰五帥至帥前上香云云。伏以大而化之，之謂聖。聖而不可知之，之謂神。至聖無為，固以虛而善應。敬神如在，凡有感以皆通。既能所存者，誠當知厥鑑不遠。恭惟查、邊、魏、趙、刁五大元帥，位尊五帥，勇冠三軍。舞干羽于兩階，受鉞斧之大柄。出將入相，兼全文武之材。輔國安民，獨任君民之寄。雝雝在宮，肅肅在廟，赫赫厥聲，濯濯厥靈。妙矣難言，藏諸不怒。舉皆燕、趙之奇士，當如廉、蘭之交歡。惟一惟和，是信是使。梯山航海，不遠千里而來。駕霧騰空，徑御九天之為上。今辰修－設酧恩祈福道場，今則壇場潔浄，科典將宣。稽首投誠，一心向道。將欲請迎真駕，必須俯露衷忱，特憑無帥以通傳。恭願至真而降格，大捨慈悲之願。允俞關白之情，虔誠投拜。志心初念上香，香至靈濟宮，遍靈濟宮，聖境成雲蓋。供養聖父齊王，忠武翊亮真君。志心二念上香，香至靈濟官，遍靈濟宮，真境成寶蓋。供養九天金闕明道達德大仙顯靈溥濟清微洞玄沖虛妙感慈惠護國庇民崇福洪恩真君。志心三捻上香，香至靈濟宮，遍靈濟宮，仙境成華蓋。供養九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。道由心學，心假香傳。手執玉爐，心存九天。真君下盼，仙珮臨軒。所令關啟，徑達九天。五星咒五星列照，煥明五方。水星卻灾，木德致昌。熒惑消禍，太白辟兵。鎮星四據，家國利亨。刊名玉簡，錄字帝房。乘飇扇景，飛騰太空。出入冥無，遊宴十方。五雲浮蓋，招神攝風。役使萬靈，和：上衛仙翁。太上五靈老君，召出臣等，身中三五，功曹左右，香官使者，侍香金童。傳言散花玉女、直日香官、功曹使者、三炁正神，速上關啟查邊魏趙刁五大元帥，岳許二元帥，天丁力士、左右神官：臣今陞壇法事，謹奉為入意修設酧恩祈福道壇，其諸誠懇，具載詞狀文。以今法事，願得正真生氣，流入臣等身中，令臣所啟之言，速達無上三九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。聖前一。具位某，與壇官衆等，同誠上啟九天金闕。聖位同前。伏以勾龍能土，柱能穀，乃興社稷之祠。周人尚臭，商尚聲，以通神明之德。豈犧牲特為之血食，然蘋蘩可薦於王公。聖而不知，是謂之神。神而能名，乃入於聖。恭惟九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。正直為德，禍福動人。潜地而地，潜天而天，莫測威靈之妙。曰暘而暘，曰雨而雨，獨專造化之權。赫赫厥聲，洋洋如在。上佐斗真於北極，默叅玄學於東華。與道合真，惟神是守。名登金闕，榮頒三四字之封。職燦寶御，頗稱三千行之數。隨機赴感，發誓度人。既蒙覆育之恩，敢昧祈禳之典。恭遇法駕來降道場，或服仙珮之蹌蹌，八鸞後唱。或衣朝衣之濟濟，百騎前迎上下。仙眷之森羅，左右靈官之擁衛。迎真菲禮，德鑑芹忱。無任勤拳之至，謹稽首再拜，奉迎真馭。九天金闕明道達德大仙顯靈溥濟清微洞玄沖虛妙感慈惠護國庇民崇福洪恩真君，九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。聖位同前伏望真慈降臨壇所，向來奉請，已沐降臨，請序仙班，咸分列坐。醮官虔誠設拜，上香，酒陳初獻，舉散花。具位某，同誠上啟聖位同前恭聞仁義著稱，枝葉分偃王之裔。忠武不屈，簪纓襲齊國之封。仁聲肇著於閩中，德譽遠聞於海宇。勒名鐘鼎，立傳史書。出戍於峽江之南，吏民之按堵如故。立幟於鰲峰之上，盜賊之餘黨剿除。頓令福地之安，均荷堯天之賜。恩敢忘於結草，詩可詠於甘棠。死廟食，生可封，可謂至矣。法施民，勞定國，于今稱之。昔焉，草木效公山之靈。今也，田疇息洪水之害。民船激石，果聞黃旗救援之聲。鄰火反風，永無曲突焦爛之患。嘉定之蝗蟲不入境，寶慶之旱魑不為灾。紅蛇現而雨沛，九天神龍出而雷轟。萬里無迹可見，夜何現於天燈。無聲可聞，日何聞於絲竹。事迹千年留石碣，主封累代侈金書。致士民千里以來歸，宜香火四時而夤奉。惟德是輔，豈徒黍稷之馨。非類不歆，特重粢盛之潔。建功積善，執戒脩齋。若非上格於天心，何以超昇於仙秩。欽承帝命，仰沐玄風，特書金闕、玉闕之名，頒降大仙、上倦之號。道吾道也，德吾德也。化神化之教，神教之不惟誇一時，而榮一身。抑示光乃前，而振乃後。親睦有教，燕喜有堂。上瞻聖父、聖母之尊嚴，下列聖子、聖孫之富貴。聖舅名登於紫府，聖兄廟食於金陵。神后夫人，專掌注生之籍。聖妃仙□，環居內侍之班。或分福錄之司，或任公卿之職。權尊五帥，勇冠三軍。乃武乃文，在左在右。廟鎮七閩之地，其盛蔑以加諸德。叅五嶽之靈，非至聖孰能與此。功高名席，德被凡流。賴神之庇，遺我以安。一飲一啄，初不敢忘。三沐三薰，敬之如在。衹迎寶馭，少鑑鬯人。齋事之勤，爰集羽流，敢獻碧落空歌之瑞。臣等百拜，恭祝當今皇帝億載萬年為父母，保子姓以安全，千祿百福宜君王。卑皇圖而永久，所有疏文，謹當宣獻。宣疏按如疏文，已具敷宣，伏冀仙慈，俯垂省覽。捍患禦灾，禮特嚴於祀典。報功崇德，職宜進於仙階。薦膺金闕之緹書，榮侍玉皇之香案。二氣吐納，深究出青入玄之方。七液周流，有得抱黃回紫之妙。在身為獨善之美，於人施兼濟之功。所感必通，有求必應。救民疾苦，何須扁鵲之書。卜地陰陽，默授景純之學。問婚者，宜家宜室。所嗣者，生子生孫。求仕者，勸之以勤孝。立身行商者，告之以仁義為利。農力於穡，工精其能。遠者悅而近者來，藏諸仁而顯諸用。皈心向道，皆蒙啟迪之恩。戴白垂髫，俱托帡據之庇。今辰修設醉恩祈福道場。再祝名香，迓真遊之降格。重行清酌，祈肱駕以來臨。伏願九天金闕明道達德大仙顯靈溥濟清微恫玄沖虛妙感慈惠護國庇民崇福洪恩真君，九天玉闕宣化扶教上仙昭靈博濟高朋弘靜沖湛妙應仁惠輔國佑民隆福洪恩真君。福錄來，備享廣食於無窮。華夏肅清，翊皇圖於永久。虔誠設拜，上香，酒陳亞獻。舉，散花。具位某，與壇官衆等，同誠上啟聖位如前。伏聞一片羅池碑，終古難磨其英氣。千年東華洞，至今孰紹其真風。洪惟守土之神，積此彌天之行。骨像合仙於廣惠，文章並駕於柳候。若非星宿之儲精，必也山川之孕秀。有詩、歌、賦誦之可述，須嚴大書特書至於屢書。言吉凶祻福以無差，未免初凟，再凟，煩垂三凟。灼見顯幽之理，預明倚伏之機。貌重而威，畏之如嚴霜烈日。道高且遠，仰之如北斗泰山。盛德昭昭，神靈剡剡。今辰修設酧恩祈福道場，伏願三光平而寒暑時，五穀熟而人民育。物無疵癘，國有禎祥。凡屬生成，率歸大道。虔誠設拜，上香，酒陳終獻。散花，諷經，宣疏。具位某，與壇官衆等，再炷名香，普同供養。聖位如前。伏聞鰲峰竦傑，可攀天上之星辰。龍首軒昂，沛作人間之雨露。良以感恩於平日，將何酧報於今時。清供載陳，愧乏玉甕金醴。仙家所茹，無非火棗交梨。今則寶篆香殘，銀缸焰冷。星冠羽服，步虛遠徹於瑤宮。霧輦雲軿，隊仗將旋於金闕。徒切馳情於戀戀，更祈降福之穠穠。云云。一念身心清冷。二念性智圓明。三念道尊德貴。四念行滿功成。五念魂神澄正。六念魔王保迎。七念天官賜福。八念地府銷名。九念陰途不至。十念浄土長生。香官使者、左右神君、侍香諸靈官，當令臣設醮之所，自然生金液丹碧芝英。百靈衆真，慶會在此香火爐前。十方仙童玉女，接待香煙，傳臣向來所啟之言，速達逕御九天金闕明道達德大仙顯靈溥濟清微洞玄沖虛妙感慈惠護國庇民崇神洪恩真君，九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。聖父忠武翊亮。修齋事畢，仰荷玄恩。志心稽首，奉送九天金闕洪恩真君、九天玉闕洪恩真君。雲輿不住，鶴駕難留。後有醮修，還當奉請。回駢五雲輿，騰駕九霄高。獎忽天中遠，道場香炁多。玄恩覃宇宙，福祿遍山河。緬想神仙路，逍遙上大羅。聖德留科教，修齋福壽長。延生依玉簡，請命奏金章。罪名除北府，生籍注南昌。見存皆延壽，諸真降吉祥。向來設醮功德，尚祈真君賜福流恩。同賴善功，證衆上道，一切信禮。大道無方，善侶光中之影。至城有感，應如谷裹之聲。今有某人，伏願一人居北闕之尊，河清海晏。萬壽等南山之固，地久天長。文武官僚，同增祿位。宮門人物，咸賴康安。海宇樂太平之風，含靈資化育之德。仰憑法衆，為上良緣。念：三清三境天尊，九天錫慶天尊，十方靈寶天尊，不可思議功德。以今恭焚寶香，虔誠供養九天金闕明道達德大仙顯靈溥濟清微洞玄沖虛妙感慈惠護國庇民崇福洪恩真君。九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君，宮中神仙、諸靈官，普同供養。恭聞神之顯德，曰正直而曰聰明。人所常情，歆安逸而願富貴。祭也必受福也，禮乎無太簡乎。廟食餘四百年，香火如彼其盛。碑銘凡一千字，文章可得而聞。昭昭不朽之名，凛凛如生之義。功全社稷，德在生靈。農力於耕，有黍稷稻粱之慶。工精其藝，合準繩規矩之程。士以忠孝立身，商以仁義為利。問婚者，宜家宜室。祈嗣者，生子生孫。風風人，雨雨人，均遂生成之願。衣衣我，食食我，俱霑溫飽之仁。施之萬物得其宜，措之四時得其序。仰之如泰山、北斗，厥光大矣，不我遐遺。現則為景星慶雲，爭先睹之，以為快樂。宜受大禮，以宣厥靈。昔膺勑額之榮，今荷天恩之寵。位既登於金闕、玉闕，名乃進於大仙、上仙。徽號褒崇，威儀赫奕。祀延百世，表正萬神。與大造以為徒長，上古而不老。伏念某心雖慕道，材不如人。少伸昭謝之私，略致涓埃之敬。具嚴汯會，干，凟真聰。伏願嗚玉鸞兮，啾啾，駕八龍兮蜿蜿。率雲霓兮來迓，令閶闔兮開關。先使豐降兮前驅，後使飛廉兮奔屬。委厥美兮從容，賽將澹兮壽光。桂酒奠兮椒漿，蕙肴蒸兮蘭籍。逍遙兮容與，低回兮懷顧。某等下情無任勤拳顯俟之至，白所有真君，本願神咒，謹當持誦真君真君，北斗大神云云。向來神咒，已具敷宣。奉請聖父齊王忠武翊亮真君、九天金闕、玉闕二位真君、涇國、衛國二位仙妃。法駕降臨預會衆真列班朝禮。朝禮周，各昇法座，虔誠設拜，上香。伏以明德以薦，非黍稷之能馨。為善之徒，與芝蘭而俱臭。是香也。玉爐獻瑞，金鼎呈祥。郁郁紛紛，結為雲煙之氣。融融靄靄，陶成宇宙之春。捧之則有使者立吾前，侍之則有童子立于吾後。有醮云：稽首虔誠供養。無醮云：酒陳初獻。奉此侑樽汯衆，運心虔誠供養。天上雲荷種，剛風落四溟。深沈秘龍宮，海神獻仙衆。今熱薦誠懇，氤氳上紫宸。洞達入無為，所求皆如願。和：衆等一心供養。散花。洞案爐烟起。旋邊。伏以演汗可薦於王公，惟有忠信以為質，源水不舍於晝夜，自慚聲聞之過情。是水也，不濁不昏，常清常净。天上為雨露，承之以銅柱金莖。地下為醴泉，餐之如瓊漿玉液。知者行其所無，以事上善，若此而不爭。無水不朝東，其源來自此。有醮云：稽首虔誠供養。無醮云：酒陳亞獻。奉此侑樽，汯衆運心，虔誠供養。天上銀河溢，泓澄映十方。變成雨露來，覃恩大天地。潤下滋枯槁，涵濡澤萬生。酌水表丹衷，身心悉清浄。和：衆等一心供養。散花。源流非地脉，散花林。灌溉自天河。云云。旋遠。伏以翠葉重重，以停蔭於清净之緒。玉葩鬱欎，乃生神於大有之庭。是花也，香本自□，色無定色。池蓮紅者，忽變為碧。牡丹白者，可染為黃。廣寒宮中桂一枝，影施秋月。武陵洞裹桃千樹，靨笑春風。欲傾葵蕾之情，少寓蘋蘩之禮。有醮云：稽首虔誠供養。無醮云：酒陳終獻，奉此侑樽，汯衆運心，虔誠供養。玄圃珍葩盛，盤根蔓十方。挺秀八百年，垂芳及塵世。偉燁光明界，繽紛雨寶花。採得最清英，我今與共養。和：衆等一心供養。散花。散花何處香。旋遶伏以遊神於道，視不見，聽不聞。守道以神，瞻在前，忽在後。隱無終隱，名起強名。自赤明開圖，天書之所由降。及天直按筆，人文之所以興。帝譽授之於牧德臺前，黃帝傳之於峨眉山上。或得於勾曲，符闔閭之願。或降於鐘山，成夏禹之功。矧玆經教之流傳，使我衆生而解悟。玆蓋伏遇九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君，上佐斗真於北極，內參玄學於東華。百萬億劫，劫劫修來。五十五願，願願得度。煉金成鳳篆，揉玉寫龍章。願共諸有情，同乘無上道。道場衆等，稽首皈依，志心讚詠。上朝帝座，身進天階。光依日月，職掌三台。列宿拱衛，蕾買漢昭回。東方龍角，獨占斗魁。華蓋房駟，輔弼嚴明。羽林將軍，左導右迎。塤簾迭奏，律呂合聲。榮歸天府，萬里雲程。舉。道場衆等人，各虔誠讚禮如法。志心皈命禮，德配乾坤，功叅日月，神通妙用，正直聰明，大慈大悲，大聖大願，隨機赴感，發誓度人。九天金闕明道達德大仙顯靈溥濟清微洞玄沖虛妙感慈惠護國庇民崇福洪恩真君。志心皈命禮，威震雷霆，澤垂雨露，神通自在，福德無邊，大慈大悲大聖大願，隨歲赴感，發誓度人九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。大道巍巍不可名，九天旺氣屬真君。古往今來無紀極，百千變化妙通神。和：今將聖德虔誠讚，願賜威光鑒此忱。願共諸有情，同皈無上道。志心皈命禮，德配乾坤，功叅日月云云。九天金闕云。志心皈命禮，威震雷霆，澤垂雨露云云。九天玉闕云。鼻祖開基國始徐，朱弓赤矢降祥符。子孫枝葉昌而大，魁士名人載史書。和：今將聖德虔誠讚云云。志心皈命禮，德配乾坤，云云。九天金闕云。志心皈命禮。威震雷霆，澤垂雨露云云。九天金闕云。紛紛五代霸爭雄，獨起淮南立大功。忠武盛名垂竹帛，千年齊國襲王封。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。義舉王師下七閩，七閩效順不交兵。吏民按堵皆如故，簞食壺漿喜出迎。和：今將聖德虔誠讚云云。志心皈命禮，德配乾坤。云云。九天金闕云。志心皈命禮，威震雷霆云云。九天玉闕云。威儀如舊喜東迎，赤子演池敢弄兵。生長鰲峰長廟食，丹書錫號證天真。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。斬茅伐木建祠堂，祝壽朝朝夜夜香。廟食王封男子願，皇靈剡剡降威光。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。占斷鰲峰一洞天，祠前景物尚依然。藤蘿交翠青雲外，更有龍湫瀑布泉。和：今將聖德虔誠讚云云。志心皈命禮。德配乾坤云云。九天金闕云。志心皈命禮，威震雷霆云云。九天玉闕云。五色雲開現紫旗，木爐不壞事何奇。天降雙龍來擁衛，果然神物有憑依。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。一朝雷雨起雙龍，直泝溪流抵嶼無。化作木爐呈聖瑞，鄉人因此立祠官。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。古來風俗樸而淳，時號雍熙世太平。曰雨曰暘常感應，請將兩字上徽稱。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。昔日演溪遷廟祀，溪邊一帶小坡山。桑田滄海時更變，父老于今號社壇。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆工云云。九天玉闕云。政和祠宇大規模，龍首軒昂門地高。簷外杉風聲爽亮，堂前桂月影婆娑。和：今將聖德虔誠讚云云。志心皈命禮，德配乾坤工云云。九天金闕云。志心皈命禮，威震雷霆工云云。九天玉闕云。無臭無聲事杳冥，至和之德感神明。重光夜現星燈瑞，九奏時聞天樂聲。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。旗龍顯跡因名地，祈雨王官再立祠。事載碑文人口誦，秋冬以報祭維時。和：今將聖德虔誠讚云云。岧燒石塔與雲連，行滿功成託舊緣。惟願法身常不滅，光明普照遍三千。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云云。定應禪師盤古仸，我曾叅得以中僤。任教直入真如境，一點靈臺自豁然。志心皈命禮，德配乾坤云云。九天金闕云。志心皈命禮，威震雷霆云云。九天玉闕云云。嘉定妖虫遍滿田，詣祠禳謝即南遷。是年夢時維魚兆，黍稷倉箱慶有年。和：今將聖德虔誠讚云云。志心皈命禮，德配乾坤云云。志心皈命禮，威震雷霆云云。九天玉闕云。光澤鹽舡遇惡風，中流纜斷失西東。心香一瓣神如在，頓使舡移水路通。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。四方香火立羣祠，振別分支不訃時。功德昭昭垂日月，質之父老口如碑。和：今將聖德乾坤讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云云。廟食于今四百年，蕙肴桂酒禮精專。榮雲之卜如符契，德在人心威一天。和：今將盛德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。曾效公山草木靈，嘉熙聖詔寵恩新。勑封靈濟金書侈，廟貌千年冠八閩。和：今將聖德乾坤讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。九天金闕云。志心皈命禮，威震雷霆。九天玉闕云。無知蠢蠢是愚民，曲突胡為不徙薪。現出救焚旗閃閃，反風陰助賴神靈。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉閱云。曾聞寶慶旱如焚，奎璧精誠神我聞。几上紅蛇形化現，聲雷一鼓雨傾盆。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。滄峽民舡觸石灘，中流失楫已心寒。急呼神虎黃旗現，收援無虞頃刻間。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。昭定演溪瀑水流，田疇墊溺實堪憂。時聞深港神兵出，又喜三登歲有收。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。人道淳熙風俗美，彗星胡乃出西方。彌灾銷變神明力，何必妖祥責保章。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。自古文章可立身，紹興符讖泄神靈。兩家太守輝相映，一榜于今賀得人。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。朱衣夢報兩書生，嘉定聲名繼紹與。甲子一週天數胎，叔孫衣鉢世相承。和：今將聖德虔誠工云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。丈夫慷慨志功名，况是郎官應列星。夢起傅岩終大用，此中祖廟顯精靈。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆工云云。九天玉闕云。璧水衣冠人物盛，兩家生子賀人賢。嘉熙混試天機巧，吉夢為傳賦樂吾。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。咸淳聖詔行鄉舉，主宰科名自有神。天機漏泄符吉識，天機漏泄筆端春。和：今將聖德虔誠讚云云。志心皈命禮，德配乾坤云云。九天金闕云。志不皈命禮，威震雷霆云云。九天玉闕云。好施輕財稱長者，謾言陰隱不相扶。祠堂名姓傳千古，六世科登五大夫。和：今將聖德虔誠讚云云。志心皈命禮。德配乾坤云云。九天玉闕云。志心皈命禮，威震雷霆云云。九天玉闕云。典刑如在燕山竇，丹桂聯芳發五枝。既有人焉家積善，夢傳吉夢產佳兒。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。青布成羅羅織翠，紅塵化錦錦添花。夜來符讖呈祥瑞，願泄神靈福萬家。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。道源博博出於天，河洛圖書世所傳。天相斯文文未喪，爭傳靈寶是文仙。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。恬淡虛中自有神，積功累行乃成真。黃庭默授長生訣，任我飛昇駕玉輪。和：今將聖德虔誠讚云云。志心皈命禮，德配乾坤云云。九天金闕云云。志心皈命禮，威震雷霆云云。九天玉闕云。名登金闕字輝煌，學授東華祖正陽。上掌天文行院事，職分司祿佐文昌。和：今將聖德虔誠讚云云。志心皈命禮，德配乾坤云云九天金闕云。志不皈命禮，威震雷霆云云九天玉闕云。默叅玄學東華洞，玉闕朝班拜紫微。南極注生權上相，職兼地府領諸司。和：今將聖德虔誠讚云云。志心皈命禮，德配乾坤。云云九天金闕云。志心皈命禮，威震雷霆云云。九天玉闕云。九月時當延壽節，雲開金闕上青天。我今虎拜長生殿，共祝堯雲百萬年。和：今將聖德虔誠讚云云。志心皈命禮，德配乾坤云云。九天金闕云。志心皈命禮，威震雷霆云云。九天玉闕云。喜逢大慶中元節，神降崧高泄地靈。王闕金爐香裊裊，綵雲捧出老人星。志心皈命禮，靈濟殿內，燕喜堂中，性禀謙柔，利同坤厚，執勤后德，內助陰功，羽蓋霓裳，刻紫字於緱氏女仙之列，金房玉室，授黃庭於南嶽夫人之前，澤及群生，祀延百世，至聖至靈，至柔至靜，涇國夫人順助仁惠真應仙妃。頭上金冠戴七星，七龍五鳳紛相迎。願將玉醴金漿水，酒作人間雨露仁。志心皈命禮，靈濟宮中，燕喜堂內。躬持節儉，政在優勤，乃資后德之良，俾式坤儀之助，關維之求淑女，以無險陂私謁之心，雞嗚之得賢妃，蓋有做戒相成之道，功成內輔，德被群生至聖至靈，至柔至靜，衛國夫人善助慈懿恭靜仙妃。侍憑玉女為通傳，樂正宮闈四教全。萬物資生無不利，至柔至靜配坤元。志心皈命禮，靈濟宮中，親睦堂內。莫嚴於父，所配者，天須知，莫報之恩，自有尊規之道，况御王朋命，荅揚文武之光。開國成家，獨任伊周之寄，功全社稷，福及子孫，至聖至靈，至尊至嚴，神父齊王忠武翊亮真君。詩禮諄諄過鯉庭，內助家汯最嚴明。堂前且學萊衣戲，壽祝千春獻兕觥。志心皈命禮，靈宮內，親陸堂中，聖善明哲，柔閑靜專，位正中宮，功成內助，儉德著而下化，盛烈載於聲詩，陰禮修而教化，芳名光於史冊，既念親慈之愛，敢伸家慶之儀，至聖至靈，至慈至愛，神母仁壽淑善仙妃。母氏劬勞不敢忘，至哉坤德合無疆。永遵慈訓傳家汯，載詠思齊詩四章。志心皈命禮，濟宮中，親睦堂內，塤箎迭奏，羽翼相成，兼迺文迺武之材，得宜兄宜弟之義，列茅分土守藩，加食邑之榮，崇德報功，同日拜王封之侈，親親不怨，綽綽有餘，至聖至靈，至友至愛，神兄列位郡王。華萼樓前積善鄉，昔年同日侈封王，一門孝友旌高節，遺愛千年親睦堂。志心皈命禮，靈濟宮中，燕喜堂內，帷裳整肅，綾障森嚴，家有家婦之尊禮，鐘夫人之愛以文辭著，素聞謝氏女之材，以德行稱，兼有鐘夫人之美，躬持四教，福錫庶民，至聖至靈，至柔至靜。神兄列位聖眷夫人。上奉慈顏喜友于，滿堂和氣笑愉愉。尊卑有分傳家汯，稍似非冠不入爐。志心皈命禮，靈濟宮中，親睦堂內，後昆垂裕，百世傳芳，子姓名賢，宣芝蘭之毓秀，祖宗盛事，喜簪質之尚存，載歌葛虆之詩，爰詠蝨斯之德，至聖至靈，至順至敬。神子神孫列位公侯。清白遺風教尚存，聲名高顯大于門。公侯自有公侯種，陰隲元來在子孫。志心皈命禮，靈濟殿內，親睦堂中，教有大倫，睦親三族，受天之祿，食千鍾以至萬鍾，列地而封，先同姓而後異姓，既辱劉將軍弘深之愛，還知富鄭公脩謹之賢，名重于時，賞延于世，至聖至靈，至親至仁神舅神婿列位公侯。渭陽舅氏母之親，曾知珠玉朗然明。更為編序昌黎集，李漢文章播盛名。志心皈命禮，靈濟宮中，燕喜堂內，閨闈肅整，法度嚴明，為給為稀，志在女工之事，釆蘋釆藻，教以絺德為先，禮宜奉於舅姑，孝不忘於父母，至聖至靈，至敬至順，神女神婦列位仙妃。七篇女戒曲相從，惟舅惟姑父母同。佩悅苣蘭如所賜，執勤婦德肅而雍。志心皈命禮，靈濟殿內，燕喜堂中，雲幙逍遙，月宮富貴，其服濟濟，振誘衣而披桂裳，其狀峨峨，綴明珠而載金翠，美矣，麗矣，溫乎，燁乎。願泄巫山之靈，永為福地之相，至聖至靈，自由自在，合殿列位聖眷夫人。珠履金釵滿掖庭，態濃意遠淑而真。釆蘋于沼公侯事，不比椒房號與秦。志心皈命禮，靈濟殿內，燕喜堂中，日曜為魂，月曜為魄，太乙有監生之典，天乙有注生之司，星宿儲精，感長庚而入夢，山川孕秀，喜帝嶽之降神，抱來天上之麒麟，並作人間之鸞鷟，至聖至靈，隨感隨應。太乙監生神后、天乙注生神后列位合屬夫人。夢吉維何喜弄璋，鰲峰秀氣發祥光。子生孫兮孫生子，本支百世熾而昌。志心皈命禮，龍首廟庭，鰲峰聖境，職分百辟，位列九卿，司祿乃文昌之權衡，司福乃注生之主宰，訓遵洪範，曰壽、曰富、曰康寧。頌獻閥宮，俾熾，俾昌，俾耆艾，人人胥慶，在在蒙恩，至聖至靈，如響如荅，左右福祿列位真司主宰。福祿雙星現斗樞，職分左右進賢書。世家積善稱君子，子子孫孫慶有餘。志心皈命禮，龍首廟庭，鰲峰聖境，電光閃閃，雲氣高高，天何言哉，聲雷霆而震怒，地之利也，資雨露以相生，神機運於不測之中，妙化斡於無形之境，恩霑九有，澤被群生，至聖至靈，則變則化，雷公電母、風伯雨師，本宮昭靈，孚濟龍王，及五方社令，行雨龍神等衆。龍乘雲氣固能靈，聲動雷霆萬里驚。天下蒼生霖雨願，頓令頭角起崢嶸。志心皈命禮，鰲峰聖境，龍首廟庭，乃聖乃神，在左在右，或獻優旃之技，或精管輅之能，掌膳者，物用八珍，典樂者，聲諧六律，兵十六衛，舉皆出將之材，騎三百人，各有封侯之相，威靈赫赫，圖像獰獰，至聖至，靈，有嚴有翼，合殿合屬，威靈威靈。以勞定國該施民，香火因緣配廟庭。將相聲名長在世，千年圖像贊麒鱗。舉足各長跪，虔誠懺悔。志心皈身歸神皈命九天靈濟真君、合殿威靈仙衆。伏望聖慈大垂巨澤，普降洪恩，以今齋恪虔誠，皈投懺悔。伏聞禍福無門，惟人自召。吉凶有兆，如影隨形。善者惡之符，惡者善之信。為善者，五行扶我，司命與我。為惡者，凶氣覆之，惡星照之。雖天網之難逃，在人心之知覺。今辰伏念一切衆生，皈心向道，至誠感神，躬禮真聰。首陳自責，爰從曩劫，迨生今生。恥過作非，去順效逆。變情詢執，挾詐抵巇。以幽陰詭側而行其奸，以酷毒殘忍而肆其害。顛倒夢想，昏迷乎利名。志之場殺盜邪淫，沈汩於貪嗔癡之境。大則欺於天地，幽則負於神明。怒暑怨寒，呵風罵雨。或對星辰而便利，或對日月而裸程。或指虹霓，或盟山海。破壞廟社，觸穢道場。不知身心口意之非，不安士農工賈之分。不崇三寶，不習五常。為人謀而不忠，與朋交而不信，事親非孝，背主忘恩。為富不仁，重財不義。謂祭無益，謂暴無傷。謂敬不足行，謂言不足畏。犯上作亂，好勇疾貧。斥陷忠良，侵陵孤弱。欺公滅私，薄人厚己，教唆詞訟，結構冤讎。侮慢自無徽虐，自作不明乎善，不誠乎身。小弁作，而或父子之恩虧，棠棣廢，而或兄弟之情缺。國俗敗而興谷風之刺。骨肉怨。而歌角弓之詩。既知罪惡之貫盈，恭對慈悲悲而懺悔。人誰無過，過而能改，每懷戰戰栗栗之憂。神無常享，享於克誠。小致切切拳拳之悃。伏願至仁孚佑，大道垂憐。赦其已往之愆，錫以方來之祉。群方胥慶，率土蒙恩。當今之日太平，灾不生，禍不作，諸福之物畢至。老者壯，少者強，久欽靈德之威光，用作濟民之事業。某等至心稽首再拜，禮謝靈濟二位真君。舉。弟子一心稽首，禮謝九天金闕洪恩真君。弟子一心稽首，禮謝九天玉闕洪恩真君。弟子一心稽首，禮謝聖父忠武翊亮真君。披陳素願，伏願聖慈俯賜鑒臨。一願當今皇帝壽，和：壽與天齊萬萬春。二願臣僚資祿位，和：風雲千載慶嘉亨。三願儒冠多富貴，和：名登天府作公卿。四願農民勤稼穡，和：自今歲歲喜三登。五願百工精技藝，和：待詔斑門聽玉音。六願生財有大道，和：千戶封君可比倫。七願風調并雨順，和：普天率土賀昇平。八願香火常隆盛，和：千年廟貌顯威靈。九願九天加錫命，和：玉佩蹌趨拜紫宸。十願十方諸信善，和：皈依三寶各虔誠。上來立禮贊文，公德已周。道場衆等人，各虔誠再伸啟白：伏聞兢兢業業，自慚重凟之再三。赫赫明明，恭觀威顏之咫尺。銘心知感，稽首颺言。德之著者，曰顯靈昭靈。功可推，而為溥濟博濟。津梁衆苦，日月群迷。今辰修設醉恩祈福道場，臣等恭對真聰，宣揚妙範。少伸三沐三薰之敬，莫殫一瞻一禮之恭。神聽無私，情由可鑒。用滌曩劫今生之罪業，願作見在未來之果因。有始有終，無惡無歜。知可及，愚不可及。神化之，民使宜之。行滿功圓，可以進於玉室丹臺之上。氣存神正，可以開於紫陽雲錦之囊。信男信女，咸得長生。億曾萬祖，皆即受度。遍及幽冥之異類，盡歸縹緲之大乘。為上因緣，念，舉，天尊號。以今焚香，供養宮中神仙、諸靈官，普同供養。恭聞龍漢開圖，而玄元始之炁分。鰲極物化，而天地人之位定。夫人也，大道難遇，中土難生。况抱以陽，負以陰，四肢既立。必貴其形，保其命，萬炁長存。惟恐老死病。若之為憂，各以長大美好而自悅。人有所欲，天無私親。何賜也富，何憲也貧，何彭之壽，何顏之夭。母誘之數，盍求諸身。爾時靈濟真君，遊宴玉清聖境，熙帝之載，則天之明。作大因緣，為衆演說。五辰我撫，或盈或縮之不常。兩曜我經，一暑一寒之有序。順之則為吉隆之喜，逆之則為凶危之憂。惟至誠可以感神，故積善必有餘慶。既沐照臨之下，敢忘昭謝之私。今辰謹有奉道某人，恭啟靈壇，具陳菲供。依元陽之玉曆，行香誦經。按靈寶之今科，修齋奉戒。發明章典，燃點神燈。仰觀經緯之文，遐想璣衡之象。蘭炷熱火，見其盛，未見其微。鐵盆盛膏，見其增，未見其减。上照三十二天，光明廓落。下使百千萬人，瞻仰皈依。衆善自光中生，衆惡自光中滅。一作禮而再作禮，心眼玲瓏。初上香至三上香，歌聲響亮。仰惟洞鑒，俯賜恩光。更冀三界齊臨，萬人恭詣。凶星退舍，在四時則無害無灾。吉曜臨軒，錫五福以曰福曰壽。稽首皈依至真妙道德光常曜天尊。九天金闕明道達德大仙顯靈普濟清微洞玄沖虛妙感慈惠護國庇民崇福洪恩真君，九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君，宮中神仙、諸靈官。謹燃璣衡七政神燈，上布日曜太陽之象。恭聞道在太極之始，莫見乎億，莫顯乎微。日者衆陽所宗，無願不成，無幽不察。莫測其妙，所存者神。赫赫厥靈，人可畏之如趙盾。明明在上，民皆仰之若周公。輝光其德，盛矣乎。潔白其節，皎如也。烏輪肅備，朝覲縈儀之宮。羲駕莊嚴。燕享洞陽之殿。放出毫光萬丈，普照世界三千。入吾門也，無那屋之疑。遵吾道也，滅索塗之病。伏念一切衆生，塵埃汩沒，徒窮遂影之勞。雹露虛華，惟有過隙之歎。自今反照，與道常明。伏願中為市者，獲行商坐賈之財。出而作之，安耕曰鑿井之業。藝之巧者，以圭測影。工之勤者，繼晷焚膏。為儒者，賦誇五色文章。入仕者，名號磚八學士。桑榆殘照，爭同松栢以長青。螢蹸增輝，願與昆虫而被澤。少竭葵傾之敬，願垂藻景之光。請法衆謹依太上所說太陽帝君神咒，稽首皈依，虔誠讚詠。九天金闕明道達德大仙顯靈溥濟清微洞玄沖虛妙感慈惠護國庇民崇福洪恩真君。九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。呪捻午文，吸午氣。遙想洞陽鬱儀宮真君如在。東望扶桑宮，稽首朝鬱儀。太陽洞明景，寥寥何所思。令我拜金色，候天想英姿。皇華將玉女，臨軒降此時。和：願此燈光，回向真君。散花。大明圓極天尊。宮中神仙、諸靈官。謹燃璣衡七政神燈，上布月曜太陰之象。恭聞袒氣在太空之中，無色無緒。月魄泛下華之釆，有性有情。經於箕而起風，離於畢而作雨。天之工也。神而明之。步蟾宮八萬三千門，清光可挹。眺鶴臺一千五百載，聖迩猶存。劉越石之卻虜圍，果遂登樓之興。曹孟德之成霸業，何妨鼓瑟而歌。或淪精而授漢之符，或委照而應吳之瑞。其名清亮。厥績彰明。伏願一切衆生，冗影偷光，塵籠養晦。將長護短，豈無玷缺之愆。文過飾非，未兔朦朧之罪。謹當昭謝，幸睹光明。伏願鴻集澤中，安有烏飛之恐。雞嗚境內，永無牛喘之憂。搗兔藥者，可以長生。採蚌珠者，可以獲富。入仕者，早中姮娥之選。定婚者，果待老人之言。瑤光現而孕產佳兒，玉斧修而工精藝巧，拱俟纖阿而按晷，自慚太白之舉杯。請法衆等，謹依太上所說大陰皇君神呪，稽首皈依，虔誠讚詠。志心皈依信禮九天金闕明道達德大仙顯靈溥濟清微洞玄沖虛妙感慈惠護國庇民忠不福洪恩真君。九天玉闕宣化扶教上仙昭靈博濟高明弘靜沖湛妙應仁惠輔國佑民隆福洪恩真君。呪捻未文，吸未氣。想洞陰結璘之官真君如在。仰望顧八表，惟月孕陰精。中有太素皇，夫人駕緑軿。輝華光二極，混明照三清，殷勤求至道，五色下叅迎。和：願此燈光，回向真君。散花。圓鑒洞照天尊。宮中神仙、諸靈官。謹燃璣衡七政神燈，上布東方木德歲星之象。恭聞道心惟一，昏昏嘿嘿以難名。木神則仁，化化生生之為妙。在時為春，而春風長養。於德為元，而元氣胚胎。均蒙扶植之功，猶賴剸裁之力。高山仰止，易地皆然。謝石得之，以顯公山之靈。周公得之，以釋金朦之謗。調梅用說，則夢來諸野。採桑得尸，則神降於莘。功卓立於一時，名流芳於萬世。伏念一切衆生，守株安分，托蔭過情。雖樗櫟之材，槌魯無文。然祀柳其性，杯棬可用。從繩則正，非矩不成。伏願能官者，樸棫其章。聽訟者，甘棠其政。觀橋梓之道，而父慈子孝。歌華萼之詩，而兄友弟恭。生子願為聖小兄，挺挺五枝之桂。結交須作忘年友，森森千歲之松。桃灼其華，宜其家，宜其室。果秌以薦，尊爾祖，敬爾宗。少伸實棗之儀，非擬燔柴之典。請法衆等，謹依太上所說木德星君神咒，稽首皈依，虔誠讚詠。咒捻寅亥文，取寅亥氣。想青華青天之官真君如在。歲星乘木德，展轉耀東鄉。陵天姿潤澤，五色混明皇。尋花歌浩漾，擲水詠芝房。經時頻禱祝，獲福自然長。和：願此燈光，回向真君。散花。妙智圓明天尊。宮中神仙，諸靈官。謹燃璣衡七政神燈，上布南方火德熒惑星之象。恭聞火秉南方之德，炎帝行權。神為束海之君，真君錫號。玉精鑄魄，金液煉形。學叅方外之書，善似光中之影。隨機應化，發誓度人。挈塗炭之民，而置諸衽席之上。憫焦熬之俗，而轉為謳歌之樂。以勞定國，則流烏呈瑞。捍難禦灾，則回禄反風。聲迎熒煌，威靈垣赫。伏念一切衆生，慾心未滅，道學不明。其狗勢，則未免阿佞以趨炎。其措謀，則豈敢險奸而煽毒。揚湯止沸，阿其愚也。收燼之餘，不幾晚乎。幸曲突徙薪猶有，豫防之戒，然紅爐點雪，會知解悟之機。憂甚如薫，誰能執熱。曾謂燎原而可撲，豈宜與玉以俱焚。伏願戢我干戈，永絕狼烽之警。救民疾苦，何勞艾灸之功。烹飲者，得養其生。樵爨者，各安其業。惟天鑒於一德，故曰誠則明明則誠。作善降之百祥，俾爾熾而昌昌而熾。心香一炷，可通於碧落。神光三燭，載顯於靈壇。請法衆等，謹命太上所說火德星君咒，稽首皈依讚詠。咒捻卯戌文，取卯戌氣，想朱陵火煉之宮，真君如在。芒角生龍鳳，威光吐十方。丹剛耀五夜，朱火焰三邊。晶明符正氣，劍戟挨兵權。攙搶應迩滅，孛彗敢當前。和：願此燈光，回向真君。散花。智炬赫奕天尊。法衆等，志心皈命靈濟宮宮中神仙、諸靈官。謹燃璣衡七政神燈，上布中央土德鎮星之象。恭聞社而祭土，配地之宜。神之為德，合天之道。石文薦瑞，陰克相於唐家。野塊呈祥，神有扶於晉室。秦如得蜀，則褒谷之妖不足為怪。劉既吞桓，則鮮卑之夢夫豈偶然。宗孝子以此，葬父而顯陰功。鐵輪王以此，施而成因果。洪規之舡，可以借重。虛江德政，萬古流傳。雷煥之劍，可以增光。華陰聖迩，千年如在。以沙漬酒，曾授高府君療病之方。取塵為圓，嘗得仙前活人之劑。以黃尚德，有赫厥靈。伏念一切衆生，冗蟻偷生，壁虫守拙。惡多善少，豈無一簣之虧。彰往如來，未免百昌之托。靖怪糞壤，無所用也。或者泥塗，其可棄乎。從今正道以由行，敢不立墻而起敬。伏願華嶽儲精，為士者生而穎悟。黃金同價，為商者富於貿遷。墁藝精，而工食其功。膏脉動，而農力於穡。編鐘擊磬，略陳桴鼓之儀。酌水獻花，愧乏青華之貢。請法衆等，謹依太上所說土德星君神咒，稽首皈依，虔誠讚詠。九天金闕。九天玉闕。咒捻子丑文，取子丑氣。想黃中元氣之宮真君如在。高穹符戊己，藏陸起重霄。五行尊暗曜，九天見光昭。甘石推留伏，陶巫筭沈寥。上仙垂雨露，伏地禮空搖。和：願此燈光，回向真君。散花。靈光炳曜天尊。宮中神仙、諸靈官。謹燃璣衡七政神燈，上布西方金德太白之象。恭聞金孕太白之精，西方有象。神位上清之列，北斗化形，文章久著於天台，源脈其來於麗水。歌詩雅頌，有鏗鏘之美。勒名鐘鼎，負剛介之材。李少君因此以成丹，商傅說用之而作礪。其為寶也，誠可貴。其為器也，寧可輕。仰之彌高，鑽之彌堅。截然有條，渾然有理。伏念一切衆生，四知有愧，素欽楊震之賢。三致無能，空羨陶朱之富。遇自今而煎改，誠有賴於鎔陶。伏願經果不焚，喜得滿籯之教。文如未喪，猶聞擲地之聲。言可行，名可言，楚人之諾皆如季布。聖希天，賢希聖，孔子之儔豈特顏回。愧無鴻寶之陳，略具彝樽之獻。請法衆等，謹依太上所說金德星君神咒，稽首皈依，虔誠讚詠。九天金闕。九天玉闕。咒捻辰酉文，取辰酉氣。想金天素靈之宮真君如在。太白凌清漢，騰霜耀素英。亭亭浮瑞彩，皎皎盛長庚。鋒高能禦寇，色潤每降兵。推窮符曆數，合道與長生。和：願此燈光，回向真君。散花。明真養皓天尊。宮中神仙、諸靈官。謹燃璣衡七政神燈，上布北方水德辰星之象。恭聞水之神故曰玄冥，其源也深，其流也遠。神如水之在地下，何所不至，何注不通。蕩蕩乎，吾無能名。淵淵乎，誠不可測。言其仁，則魚鰲得其所。言其威，則蛟龍神靈。飛沙屈濤，曾顯三山之夢。興雲致雨，具瞻四瀆之祠。冰渡濾沱，王霸之言何其神也。雪平淮蔡，李愬之功豈非天乎。均蒙潤下之仁，敢有朝東之請。伏念一切衆生，盜泉止渴，何饕餮之不材。濁渭常流，使穢污而自臭。謹當洗濯，毋即慆淫。伏願官府升平，珠果還於合浦。人材泰長，舟可濟於巨川。泮林之桑熟，而蚤乃登。潢地之劍賣，而牛可畜。財利之源淵積，既庶而何加，又曰富之。子孫之派流長，盛德之後，必有興者。恩波洋溢，福海弘深。少伸行潦之儀，深愧蹄涔之陋。請法衆等，謹依太上所說水德星君神咒，稽首皈依，虔誠讚詠。九天金闕。九天玉闕。咒捻巳申文，取巳申氣。想玄靈大德之宮真君如在。妙哉符五氣，髣髴見真門。嵯峨丑位當，壬癸洞靈君。分輝凝皎潔，盻享赴思存。仙歌將舞道，良久下金天。和：願此燈光，回向真君。散花。龍德普照天尊。向來燃燈功德，並已周圓。恭聞睹天文而察人事，可以前知。修人事而應天文，吉無不利。須仗神燈而點照，特憑科典以宣揚。回向真君，仰祈靈貺。自今以後，丕闡厥靈。伏願星聚於奎，再睹文明之治。光含於璧，復還淳古之風。上體天心，下孚民望。更冀燃燈之後，五星順度，兩曜增輝。寒暑不愆，躋兆民於仁壽。雨暘時若，祈百穀之豐登。蠢動含靈，咸資化育。仰憑汯衆，為上良緣。念：三清二境天尊，九天錫慶天尊，十方靈寶天尊，不可思議功德。混沌初開啟，陰陽化育生。九天成道化，萬國保安寧。寶座臨金殿，霞冠耀玉軒。萬真朝帝所，飛曷彩蕾蓄根。祥煙結篆，瑞氣凝空。瞻碧落以投誠，望紫清而設拜，恭以道香、德香、無為香、無為清浄香、清浄自然香、妙洞真香、靈寶惠香、超三界香，滿瓊樓玉殿，遍諸天仙境，虔誠上啟，供養九天道母無上帝后元君、承天效汯后土皇地祇帝后、統法善捨聖母八極帝后、東極保生聖母青衣帝后、南極保育聖母火光帝后，八極紏察聖母金光帝后、大羅大掌集聖母譎真帝后、九天提點按察聖母伏魔帝后、主掌閻浮提世界地主明玉統肱聖母六通帝后、九天開化育生仁德妃、汪聖妃、青德妃、宛聖妃、九天開化忠德妃、顏聖妃、涇國夫人順助仁惠貞應仙妃、衛國夫人善助慈懿恭靜仙妃、親睦堂聖母仁壽淑善仙妃、唐王后明蕭仙妃、洪王后仁慈仙妃、鄂王后順懿仙妃、廣陵王后善慶仙妃、聖女沖懿仙妃、明懿仙妃、聖婦善懿夫人、仁柔夫人、惠順夫人、昭懿夫人、順恭夫人、明哲夫人、恭懿夫人、靖懿夫人、昭穆夫人、慈孝夫人、聖婦列位夫人，內侍順成夫人、昭華夫人、容華夫人、修容夫人、修儀夫人、昭儀夫人、內典婦功夫人、絲枲夫人、莞庫夫人、帳集夫人、度支夫人、女府女史列位夫人、女祝女御列位貴人、內侍內典聖眷夫人、天乙注生神后、太乙監生祥后、司祿司命上相夫人、守胎衛房夫人、保胎護命夫人、左右慈訓夫人、保傳夫人、左右掌集夫人、諸宮掌印夫人、抱送夫人、乳哺夫人、撫育夫人、托生化婆、燕喜堂東西二序列位夫人、汪生注福注錄注壽婆官、主掌判送婆官、守胎衛房婆官。王母宮中七千徒衆臨水宣封，廣福陳十五夫人，三十六宮婆。又切以聖不可知之謂神，感而則應，民到乎今受其賜，靡也可忘。式克至今日休，不敢啟上帝命。臣誠惶誠恐，頓首頓首，恭聞無形之表，至道之精。軒轅皇帝，啟鑰抽關。太上老君，傳燈續印。德而不德，清虛怪，寂寂之無宗，玄之又玄，廓落達，生生之有妙。周流六虛而無息，主宰萬物而不遺。巍乎，其有成功，無以稱其威德。伏念臣志求諸道，材下於人。敷奏以言，方寸地之階，願借恪恭乃職，咫尺天之威不違。重念醮首某等，致力於神縷，我以福祠稱靈濟，名被顯封。赫赫厥聲，濯擢厥靈。雝雝在宮，肅肅在廟。雖桑梓必敬，止維蘋繫可薦之。遇中元集福之晨，是乃上相誕生之旦。乾坤為瑞，聞里稱歡。是月在中，式播崧岳生申之詠。與天齊壽同伸華封，祝壽之誠。玆蓋伏遇吳天玉皇上帝玉陛下，總元範於十方，建大功於億劫。無有遠邇，均屬照臨。九有血氣，莫不尊用。敷腎腸歷以告：臣塵凡濁贊，夙夜小心。自慚蠢蠢無知，敢曰高高在上，齋戒沐浴以事帝。對越在天，聰明正直之謂神。虔恭在位，幸披雲而賭日，如臨淵而履冰。伏願不聞，亦式不顯，亦臨有相之道。俾富而昌，俾耆而艾，用錫厥民。臣無任瞻天望聖激切之至。官三元仙衆、列位婆官、醮莚一切仙衆、府縣城隍夫人、當境夫人、金鰲各廟析福夫人、本中一切婆官等衆、三界香官、直日典者，仗此真香，普同供養。香迺玉華散景，紫氣凝煙，香雲密羅，逕衝九天。當願侍香金童，傳言散花玉女，為某關啟，咸賜如言，謹奉為入意，仰祈慈蔭，福及群黎。今則蘭場開啟法事，關行稽首，皈依無極大道。道場衆等，人各運心。皈依三寶，一切念。至真帷爭云云。爭天地咒云云。洞中玄虛云云。舉。火光蕩穢元君。道由心學云云。五星咒，五星列照。發爐舉嗚法鼓二十四通。無上三天玄元始三炁太上老君，召出臣等身中三五功曹，左右香官使者，左右捧香驛龍騎吏，侍香金童、傳言散花玉女、五方直符直日官將，各二十六人出。出者嚴莊，關啟此間土地里域真官正神。臣今正以燒香行道，謹奏為某人某事，其諸丹悃，具載詞文。以今發事，願得太上十方正真生炁下降，流入臣等身中，令臣所啟速達徑御九天道母無上帝后元君御前。九天道母無上帝元后君：聖位如前。恭聞三才肇判，立人道於天地之間。列聖分司，為帝后掌生成之籍。惟人為貴，所職猶尊。育魄煉形，始自注生於南極。彰善罰惡，次則分隸於天宮。仰惟三十六位之尊，實司萬億兆人之命。富貴貧賤有定，分於胚輝。壽夭短長，皆悉由於掌握。上領天曹之威命，下副世嗣之祈求。聰明富貴，必生於積善之家。夭賤卑徵，必報於積愆之後。鑑衡無隱，毫髮非私。但興一念皈依，必獲百神昭鑑。今有事意，致恭盡禮，叩首虔誠。僣陳醮祀之儀，曲盡精虔之懇。皈命天上三十六天帝后，靈濟仙妃內侍真靈。伏望乘雲駕鶴，整法駕以來臨。憑虛御鳳，副凡心之懇禱，法衆虔誠，皈命奉請。上來迎請，內外諸宮仙衆，俱已來降。各請整肅仙班，祇迎仙駕。臣主掌間浮提世界地王、明王、統汯聖母、六通帝后，伏望道慈，降臨御座。九天提點按察聖母伏魔帝后。天羅天掌籍聖母瓊真帝后。八極紏察聖母金光帝后。南極保育聖母火光帝后。東極保生聖母青衣帝后。統法善拾聖母八極帝后。承天效法后土皇地祇帝后。九天道母無上帝后元君。上來奏請，已沐降臨，衆等虔誠，法事供養。玉殿排龍座，諸天速降臨。寸誠皈大道，有事自符心。瓶插花飄麝，爐煙杳裊沈。懸慧三上祝，願降福恩深。寶座臨金殿，霞冠耀玉靜。萬仙朝帝所，飛舄綵雲根。九天御座，玉几龍墩。金光照耀，百寶光明。諸天下降，全正大興。受此寶座，保兄安寧。交梨火棗。瓊奈蟠桃。瓊花蠟燭，甘露醍醐。瓊泉瑞露，鳳茗龍芽。天廚香積，隨念而供。伏聞清濁攸分，陰陽定位。乾坤交而生六子，天地泰而育群生。矧玆帝后元君。獨持陰教。况乃下方胎孕，全仗聖恩。凡形流於三界之中，皆兆象於六陰之始。積善，則子孫繁衍。儲惡，則枝葉凋零。有禱必從，無求不應。錫男，則獲以聰明智慧。注女，則報以端正形容。救生死於俄頃之間，除灾患於遺巡之際。禍淫福善，執一定之。權衡俣正卻邪，救衆生之性命。九神崇奉，必獲感通。某等忝預人身，幸逢盛世。奉諸官之道化，闡大法於虛靈。是以爰潔靈壇，仰延真馭。香疑寶蓋，瑞騰於瑤殿臺前。花散瓊英，芬徹於玉京山上。心仗誠而達祭，以德而馨。仰荅聖恩，次陳己過。愿扶持於有永，保孕育以無虞。爰列華筵，用伸景福。伏□祥光下降，劫聖妃以保生靈。雲駕俯臨，降醮筵以證功德。仗芳香而接景，惟至懇以通誠。聖造無私，洞回明察。以今上祝當今皇帝、帝后、諸官，壽筭天齊，子孫曰盛。派衍旋源之遠，輝聯玉葉之光。廣聲教於流沙，息干戈於漠北。下民樂業，慶五風十雨之調。醜虜歸仁，息四境三邊之衆。產矯芝而薦瑞，近紫竹以呈祥。率土普天，咸歸有道。其等冒凟之至，稽首設拜。上香，貢茶，進酒，謹當初獻。散花云。諸真前供養。再稱法位具位上啟聖位同前伏聞地極之中，莫非生人之聚處。維坤之上，爰有司命之尊神。掌生籍於諸宮之時，管狹兒於壽筭之上。定善惡，而可予可奪。分陰陽，而為女為男。毫髮非私，分數有定。今有某，祈萬福以來，臻萃千祥而畢集之，子孫之祿筭，致門宇之昌隆，世世代代之皆賢，蟄蟄繩繩之有望。恭惟九天道母帝后元君、靈濟仙妃，內侍仙衆，主持生籍，賴衍慶以保生。救度世人，願安民而濟世。釋罪愆於已注，保養育以無虞。爰竭精誠以修功德，仰祈慈蔭俯庇身田。伏愿九玄七祖往劫親緣，脫離冥途，超昇福地。注南宮之生籍，消北府之愆尤。錫以瑞桃，以衍三千之壽；賜之火棗，以延十紀之年。遠近親因均蒙庇右。醮主虔誠上香，貢茶，進酒，今當亞獻，丹忱無可獻。伏聞四凟大神，實掌攝生之集。五嶽精炁，用抄錄秀於人。雖水宮杳邈之中，乃嬰孩生成之地，無求不應，有感皆從。今有某人實賴慈恩，永符至願，福歸嗣續，慶衍本支。男皆富貴以聰明，女則端正而有相，萬邪不染，百病無侵，均蒙養育之仁，各遂生成之喜。仗一念之虔誠，仰諸慈而昭鑑。恭惟九天道母無上帝后元君、靈濟仙妃，內侍仙衆。伏願瑤臺殿上，赦曩劫之過尤。忉利天中，錫今生之福祿。本枝百世，富貴多男。綿邈孫枝，廣聯族裔。保安寧而有慶，俾母子以無虞。萬邪不侵，百靈常衛。某等無任再三冒凟之至，虔誠稽首再拜。上香，貢茶，進酒，謹當奉獻。散花。舉道場衆等，人各運心，諷誦如法。誦南極注生經畢。向來文疏，已對敷宣。聖造無私，諒垂胎鑑。以今再炷寶香，虔誠上啟九天道母帝后元君、靈濟仙妃、預醮真宰。伏聞陰陽交遘，萬物成形。天地氤氳，群靈兆象。自一元而肇判，見二氣之攸分。雖道母為群陰之宗，而帝后乃萬天之母。握生成之柄，總嗣續之權。保命生，以保嬰兒。令驅瘟而允灾患，慈悲救苦。憫念衆生，誓願護民，流傳大汯。某等幸逢盛世，獲睹人倫，仰荷生成。曲垂陰佑，奉先天之妙道，濟下界之生民。凡殫夤奉之誠，必獲感通之德。某等爰投列款，恭薦惟馨。聖德無私，陰功不宰。仰祈昭鑑，以錫龐洪。伏願少駐鸞輿，暫留鶴駕。赦之□過，俾子母以相安。錫以恩庥，使閨門而有慶。今某與合壇官衆等，功慮爰從曩劫，以至今生，或妬害之成愆，或邪淫之結罪，或在日宮月府，或繫天曹地司，並冀赦原，均蒙恩佑。所冀長生簿上，注嗣續之姓名。承天宮中，授聰明之孫子。遠宗近族，苗裔繁昌。內戚外親，本枝榮盛。人世之非裍不染，天時之疫癘無侵。泊乎水陸之飛潛，咸遂生成之性命。上則明帝后保生之德，下則副某等皈命之誠。謹啟上聞。一念一陽闡道。二念二氣相生。三念三官赦罪。四念四府注生。五念五行相順。六念六宮昌榮。七念七星順度。八念八即常寧。九念九玄離苦。十念道化興行。臣召香官使者、左右龍虎軍、捧香使者、侍香諸靈官當令，臣某正以燒香行道之所，自然生金液、丹碧芝英。百靈衆真，交會在此香爐前，當願諸天垂佑，合家蒙恩。十方金童玉女，接侍香煙，傳奏臣某向來所啟之誠速達，徑御九天道母無上帝后元君御前。設醮事畢，仰沐慈恩，虔誠稽首，再拜奉送。九天隊仗，整肅雲衢。金童玉女，寶蓋旛幢。諸宮夫人，位列前行。天香馥郁，燭燦金蓮。黃旛豹尾，玉節龍車。乘雲而去，歸大羅天。臣某瞻仰，香風寂然。道母流玄教，蕾買興返洞天。金爐香尚裊，玉燭火猶然。仰望心如在，追攀志莫前。願祈流福慶，醮主永長年。向來設醮功德，尚祈慈顏，錫福流恩。同賴善功，證無上道。一切信禮。回向。化財。安人輔國立玄功，高舉靈旛聳太空。萬姓瞻依咸向道，二仙顯赫赫福增崇。雨霑玉字三途潤，日映龍章九夜通。梵徹金鰲雙闕下，生身受度慶無窮。伏以道由心合，仙科備具於盟真。旛以風揚，靈範將期增福慶。念塵凡之未釋，祈歲序以康安。日魄月魂，莫曉呼吸之際。天堂地獄，當知覺悟之思。識先達於曹龜，節愈堅於松栢。千鈞寶玉，莫買青春。萬劫長繩，難留白日。污穢欲期而煎雪，罪愆知悔可消除。人世俱空，泉肩有籍。憫先亡而悼故逝，闡今格以求幽魂。鐲宿業以落幻緣，植靈譒而延福慶。幽敢期於不至，福豈得以自求。人修善果，天必福隨。舟行半夜，蹉跎迷萬壑之前。花折先春，結實居群英之首。發心精進，悟道逍遙。以永終者，願得長生。故製此科，與禳灾厄。不經苦惱，身有光明。法衆虔誠，舉楊聖號。靈譒飛颺，殃孽消亡。天慈開赦，無邊十方。生死蒙惠，俱利無疆。福善有報，修持不忘。真空速證，擺脫無常。百年康寧，控轡天堂。和：願得長生。旗旛高舉，隨自在之飛騰。深罪盡除，悟從前之愚昧。若罪居旛始，罪可以消。磨在罪前，罪可以赦。墨如負典刑，能發肯心。將期自悟。明心了了，獲福如如。荷嘉會以敷華，錫長年而用慶。茂膺景福，惟願慈悲。法衆虔誠，舉揚聖號。旛之為度，長短合象。福嬸期旛，磨從福向。示之玄妙，締掃業障。長生益齡，度人無量。和：願得長生。罪誠可赦，福足以延。罪積而未絕，其非安為盡得。福延而不思，其後詎敢自安。倘妄與過舉之為，是深矣修崇之義。幽魂縶擊，正居前後之有虧。先魄沈淪，皆以初終之無守。當思覆轍，無咎靈旛。莫空教白髮之百年，因循度世。孰謂勝黃金之一偈，方便教人。是以攔發根源，提携首尾。欲存善後，更賴慈尊。法衆虔誠，稱揚聖號。度生觀空天尊。生生劫劫，機幻因循。天開以源，洗濯一身。灾述永絕，福祿俱臻。長年不朽，與道合真。和：願得長生。伏願植磨之後，皇圖鞏固，帝道遐昌。樂萬姓以昇平，率四夷而從化。澤品類，景貺沾敷，罪業鐲消，福祥軿集，見存獲福，幽壤沾恩。為上因緣，念：三清三境天尊，九天錫慶天尊，十方靈寶天尊，不可思議功德。本宮堅論旛畢。龍韜豹略輥奇謀，若遇明時即獻籌。世道風波多勇猛，好從靜處細沈浮。吉夢先為兆吉祥，細尋稱意可叅詳。生男不獲枽弧志，貴任還須再弄璋。青帝權當正屆時，深紅淺綠映花枝。上林一夜西風起，天際行人知未知。蠻觸相傷萬事虛，彼仁我義卻還初。鄒陽擊獄沈消息，誰上緹縈女子書。問步前途慢著鞭，好將舟楫度平川。一輸明月今宵滿，萬里雲衢萬里天。一派波流勢欲東，時人正在望洋中。西山犬吠聞風月，此去青雲有路通。尪贏病症不堪醫，妙藥良方且慢施。遇兔逢羊終獲吉，莫教喜事轉成悲。喪牛失馬不堪憂，世事何思教贅求。若遇春初冬末後，佳人休向道傍謀。薄雲殘霧未控門，東西南北未亨通。人從生處且投下，一葉秋來鴉過鴻。盈庭音耗不須多，亦有訛言莫信他。男子婚姻終獲吉，狐疑未判事能蹉。數行丹詔拆泥封，萬里青雲喜得隆。鶚薦橫空消息好，山間林下莫留踪。寒谷陽回奪化工，閒花不用怨春風。悽涼外面傳消息，荳蔻枝頭著意濃。鱸肥專美忽思秋，萬頃波間可下鈎。機露鷗飛空着力，那堪明月滿歸舟。我強彼弱植降旌，休向行人道不平。雨霽雲收猶未歇，春風纔到便分明。測度何須問再三，沖天羽翼欲圖南。忽然消息相邀阻，事若成時又不堪。征夫一箇在天涯，虎在寅方望在家。日斷魂消音信絕，梨花帶雨一枝斜。朱雀當權屬丙方，不思來問子孫殃。風波靜處堪移步，蜂薑傷人莫自傷。佳客龍門喜氣新，天衢附翼且攀鱗。等閑借問吹噓路，兔使微才歎折薪。萬變枝頭不肯休，誓兄盟母結冤讎。好宜急解從前過，拜仸求神始免憂。朱門桃李已成粧，雨露工夫何艷陽。一奏風雲彈刻到，休言衣錦早還鄉。求財求利意何貪，莫信怡言未盡甘。務是富商皆利息，津津喜色在東南。車馬遊人任往來，閒花冷蘂苦相催。不蒙一點束風力，偷得墻頭半夜開。非是難尋一片心，汗牛充棟莫追尋。因緣到底有明白，誰向林泉會賞音。崢嶸頭角在雞群，無奈薰蓿未肯分。桂子傳香纔有信，日邊姓字一朝聞。上食槁壤下黃泉，雙鴈高飛兩處眠。江水兩流人不見，世情險阻甚山川。情歡意合兩諧和，玉燭揚明薦瑞多。卻喜門庭無盜路，一星在戶夕如何。命賽身迍正值秋，鬼神暗裹卻相謀。風前月下逢花酒，只恐歡娛變作憂。管見終難奪經機，天工巧處未堪為。一場世事真棋局，東辟龍蛇任奮飛。涸魚頫尾仰清流，一線微生幾欲休。須待禹門三汲浪，明珠不向暗中投。冷暖炎凉厭世人，畫蛇斷鶴送天真。卻令門戶無淹滯，筆下春回奪化釣。憂憾何須問是非，但觀人事見天機。人從坎處多如意，一簇孤燈再焰輝。崑山玉石未分明，瓦釜盆中聒耳嗚。小注大來時未泰，休將百計苦經營。甘苦從前幾曆嘗，一生六度閱星霜。憂心似醉人間夢，役役營底事忙。天上人間幾合離，孤中獨立欲扶危。折支折足應難免，火自焚身尚不知。俄然平地起風波，人事年來襍□多。准擬鹽梅歸大手，均平五味一調和。隔阻音書信尚違，春回草木未光輝。西山日落留殘照，更有行人天外歸。水滿舟移等片時，孤歸未判易生疑。行人有意待明月，相見何須門紫芝。舉頭一片黑雲生，天際求名未得名。須扣黃鐘方大響，好風吹送上蓬瀛。江水西流欲問舟，等來功績幾時休。傍人相對傳消息，一箭雲頭看此秋。求財求利意如何，西北風來問渡河。得價明珠姑少待，人生一夢到南柯。幾枝紅紫鬥芳菲，片片開花逐水飛。鶑巢燕子寧無意，休向人間說是非。菊老秋衰萬物殘，追尋舊恨與前懼。驪珠出海猶埋彩，直指東門且掛冠。入雲青烏未飛還，信在虛無縹緲間。日落秦樓三萬里，白雲山外有青山。一憂一喜兩相扶，萬事臨頭噬欲圖。時日有如雞翼卵，行看末路有亨衢。鼎新革故遇陽來，天際行人獲貴財。回首移公纔咫尺，務緣徒自莫疑猜。利名機會遇三生，萬里鵬程掌上平。牛馬殊途猶不及，命如坎處且遲行。出岫濃雲未得閒，淹今何日見青山。一蠻一觸空相敵，得惹虛名在世間。世態如兒不可論，事窮勢極有歸根。衣裳在笥先當慎，莫共神交與鬼言。田家無歲不豐年，時變相將問老天。玉燭陽明魚葉夢，秋來得價利千千。江頭少立避風波，天意從人奈若何。直待禹門春流暖，乘槎一直到天河。人情依舊不如新，五十年來又一旬。是事總由心上斷，道傍築舍不須論。孤燈剔盡未成眠，拭淚含情在目前。音信未逢人萬里，朝來忽見鵲聲傳。時和歲稔世平明，此去鄉閭轉泰亨。神喜人歡終獲吉，百年心事几圓成。貪財鑿石渾無玉，用意淘沙未見金。爭奈謀為皆未遂，要防川火與門心。南陽久外草廬中，三顧翻然起蟄龍。天下蒼生霖雨望，果然造化比天功。江湖久戀厭馳奔，走得芒鞋幾靨穿。百烏栖巢知故道，一輸月缺再團圓。雨花多榫雪花飛，江上漁郎舉釣時。夜靜水寒魚不食，滿舡空載且明歸。角弓澄影映金杯，此日推求喜見猜。一段狐疑情意解，沈痾痼疾自何來。皎潔中秋月一輸，十分華彩照乾坤。無端卻被西來雨，一片光明化作昏。人生那可遇良辰，好事多磨信有因。待兔守珠難再得，空勞心力廢精神。風光和暢屬陽春，革故由來復鼎新。積善之家天降福，滿庭佳氣喜津津。世態炎凉可奈何，東流西復易蹉跎。籌來萬事皆前定，計較奔波枉自勞。林泉隱跡樂餘年，萬事悠悠總在天。門外有爭須過了，運中財帛免憂煎。耕田鑿井隱山林，百事何勞苦用心。為勸世人休逐利，貪名逐利個相侵。夜來吉夢葉態羆，家慶充閭立可期。孔子釋氏親抱送，定是天上石麒麟。莫言弄瓦不堪誇，吉夢分明葉虺蛇。異日結縭應貴顯，沈香亭北一叢花。君家瓜瓞遠綿綿，祚徹由來降自天。只恐臨盆生阻滯，更須作福保安全。風雨冥冥花倦開，開花未久點蒼荅。何須更背宜男草，凡事皆從前定來。奕業流方世澤長，雙飛玉燕葉休祥。日來貪聽喤喤泣，早掛枽弧射四方。璋不純兮瓦不完，更堪平地起波瀾。若非早扣神明力，爭似孤舟渡險灘。一樹梧桐覆苑墻，枝頭鸞駑已呈祥。這回得個超凡物，頭玉曉曉不可量。將信將疑事更遲，陰陽奇偶未能知。于今報爾分明道，近水芙蓉吐一皮。六甲蹉跎期已至，晨昏當見充閭氣。臨盆坐草兩知虞，三果犀錢須早備。石上栽蓮難結實，水中種菊怎開花。假饒求得神明力，夢裹分明見虺蛇。春入園林雨露偏，海棠先吐一枝鮮。莫言空帶宜男草，此事悠悠總在天。革故由來復鼎新，春風和氣喜津津。麒麟會掣黃金鎖，來作君家廊廟珍。造物□尤自不堪，何須贅卜女和男。午前午後知消息，明月清風一擔擔。萬事悠悠屬大鈞，也須盥濯問神明。分明說與中秋夜，雲散瑤空月一輪。玉燕分明飛入懷，凡情何必更疑猜。親朋早辦金錢賀，好個文章冠世林。鬱葱佳氣溢門庭，吉慶曾符太白星。異日分明生貴子，莫嫌寒舍又添丁。賦命由來有疾徐，何須計較實和虛。分明記得先賢語，緣本求魚不得魚。碧桃紅杏鬥芳菲，丹桂何曾見一枝。吉事未來休指望，更煩寧耐待秋時。能將陰德積冥冥，玉樹芝蘭漸滿庭。繼繼承承玆有望，何須蝶贏負螟蛉。片雲遮月夜冥冥，花落寒風子不成。烏鵲共柄仍共噪，吉凶全未見分明。年來時運尚乖虞，謾說龍駒與鳳雛。欲問眼前休咎事，更須作福默相扶。欲問胞胎事有因，虺蛇已葉夢中頻。他時會見魚軒貴，非是尋常箕箒人。蘭桂芬芬異衆芳，謝庭從此好風光。莫言結實成陰晚，造物安排不在忙。不事耕鋤獨守株，守株待兔兔偏無。笑他貪看中秋月，失卻盤中照乘珠。果木逢春已發萌，更資雨露遂生成。枝頭佳實還君採，莫被風吹着一驚。彩鳳生雛日載陽，羽毛漸次備文章。筭來此事非容易，應是君家世澤長。笑他連日喜非常，弄瓦由來說弄璋。但得初生如達易，下筦上簞不驚惶。積善之家慶有餘，果然入海得明珠。但將好事多修阻，力向神天作福扶。昨夢紅花插滿身，今朝到此不休真。分明為央狐疑意，在蘇由來帚畔人。晨昏何必太懸懸，只合悠悠信自然。入海求珠珠未得，更防川火石皮連。冥冥陰德默相扶，行盡崎嶇見坦途。不久須招田下力，早懸蓬矢與枽孤。一輪明月照深閨，欲葉態罷夢轉迷。莫嘆所求非所願，更須陰力暗提携。時若來兮事有緣，焚香何必問神天。神天自合從人願，早晚能招力上田。力穡辛勤望有秋，懸知荑稗滿田疇。從今莫倦頻看管，作耗仍防二尾牛。採山果得連城璞，入水能探照乘珠。玉果青錢須早備，鬱葱佳慶已充閭。運去真金皆失色，時來鐵樹也生花。于今漸得重重喜，不似從前空怨嗟。三十年來運未通，勞心勞力總無功。等閑一日遊南海，拾得明珠在掌中。向人嚅囁莫能言，口裹銜飴尚未吞。吉事悠悠那可必，幾回清曉與黃昏。三虫食血事多端，陰害相侵未得安。從使開花能結實，他時採摘不堪餐。陽烏展翅正南離，這事分明不用疑。投燕懸鈴雙應瑞，也須祈禱保憂危。嗣續悠悠君莫猜，生來造物早安排。眼前欲識剛柔理，昨夜陰精飛入懷。有意栽花花不發，等閑插柳柳成陰。于今剩得東風力，插柳栽花兩稱心。君家華胃已遙遙，鳳子龍駒信可招。眼下欲明遲速意，不過兩日與三朝。東君取次布陽和，景物芳菲入興多。須要明神求保庇，兔交平地起風波。下筦上簟睡朦朧，夢裹分明蛇作龍。此兆必然生貴女，魚軒大侈淑人封。古來陰極復生陽，君子于今喜道長。夢斷黃龜吟未就，已聞在蓐泣喤喤。此兆由來地澤臨，臨時萬事稱人心。幾年想像熊罷夢，此日柀沙剩得金。好事分明在眼前，安排玉菓與犀錢。過門誰敢題凡烏，頭角磽磽信可憐。消息微茫未有期，卻來此處卜狐疑。分明不是東林桂，月照茶?花一枝。日出三竿春霧收，青山漠漠水悠悠。漁郎莫道無魚覓，此處無魚別下鈎。梨實分明見赤蛇，神靈降瑞到君家。他峕頭玉磽磽長，裕後光前勝可誇。荏苒春光尚未過，陰陽交感氣融和。堂前湯餅多佳客，爭獻徐卿二子歌。淘沙渾未見黃金，爭奈謀為不稱心。去去好求陰力助，石皮川火恐相侵。累茵列鼎居華屋，不如有子萬事足。最好崑山一片玉，到頭但看祖宗福。心下遲疑喜又驚，一場好事未分明。後園桃李將成實，只恐風吹結不成。長江一望遠悠悠，蘆荻蕭蕭兩听秋。夜半水寒魚不食，漁郎空自下金鈎。朝來乾烏噪前楹，報道階前玉樹生。更賴陰功相護佑，免教坐蓐喜還驚。作善由來降百祥，滿堂權笑弄圭璋。明朝更有堪誇處，樹穴探環知姓羊。事在心頭君自知，祖宗陰隲暗相隨。鳩巢聞說生佳鷂，虎穴寧無產豹兒。途路崎嶇未坦平，濛濛煙雨晦前程。為言速走多顛躓，何似優游緩步行。焚香叩齒告神天，何事孳孳種福田。眼下所求能遂意，果然火裹出紅蓮。簾幃高捲迓陽春，爭奈陽春未屬人。石上載蓮空望藕，枉勞心力枉勞神。庭外逢春掃緑苔，好將桃李及時栽。東君若果從人願，到底還他一度開。永樂十五年丁酉，勑尚書方賓、指揮林觀，於北京內城西建靈濟行宮。東西蓋親睦注生堂。兩廊將帥兵從，皆依福建祖宮。本年九月十五日工告訖，後值不謹室德。十年乙卯秋，復勑工部同內臣，於原基增廣蓋造，規模輪煥。正統元年丙辰正月十五日，立碑榮封，祭式有加於前。京師之有靈濟宮，朕皇高祖太宗文皇帝所建也。皇高祖功冠古今，澤被天下，治化之盛，蔑以加矣。然在當時，天人協應，百神效靈，其有陰翊顯佑之跡，不容掩者，必祠祀之。故於禁城坤隅遇建玆宮，以奉二徐真君之神。蓋本成周咸秩無文之義，豈徒祈祝云乎哉。惟神五代時南唐之胤，伯諱知證，仲諱知諤，其世系封爵與其勳業應感之詳，已具載皇考修宮之碑。朕嘗考其巔末而論之：神之天禀，俱英邁絕倫，又同心樂善。自鎮金陵，撫逃亡，寬賦稅，民心固已仰戴。及奉命攻閩，志珍兵革，所至勞來安輯，而人皆望風降附。間有阻山為亂者，亦誅正渠魁，餘悉釋弗治。民以故皆德之，相率立生祠於金鰲峰下，用展報事之忱，則其恩澤又入人深矣。厥後神雖云逝，而精爽不沒，乃降靈是祠，神筆仙簡，具有奇跡，而民事之益謹。凡遇水旱疾疫、風火之灾、蝗蝝之孽，有禱輒應。其有迫險呃、乏嗣續、鏖於戰陣，叩神而應者，不可殫紀。蓋自石晉開運，歷宋嘉熙立廟賜額，至元元貞加封，有金闕玉闕之稱，大仙上仙真人之號，固常著靈於一方，然猶未甚顯大也。逮皇高祖臨御之十有五年，適遘疾弗豫，百藥罔效。或有言神靈胎者，竭虔而禱之，果丕形感應，施以靈符妙藥，服之脫然平復宗社以寧，萬民有賴，神功昭□。於是為大而崇報之典，亦靡所不用其極。既朋加徽號，聯芳叠美，有大新閩地廟宇，春秋祀禮，歲易時衣，給戶灑掃。又於京師，立行祠以祀之，賜額曰洪恩靈濟，即玆宮也。祝號祭式，有隆無二。由是神之威靈，赫赫在天，與日月同明，與風霆並形。而四方萬國，莫不瞻仰而崇奉之。而靈貺之賜，又不可書述矣，猗歟盛哉。自是以來，列聖相承，益崇苾祀。正統初，皇考英宗睿皇帝，嘗重新宮宇，進號真君，迄今五十有餘年矣。朕嗣祖宗大業，荷神庥庇，深慮崇奉之心，所未至。迺淤成化乙巳秋，命內外臣，董工鳩材，恢拓故基，增置殿堂廊屋，務極堅縝。越明年丙午落成，琉璃金碧，煥然輝映，冕服供具，秩然齊備。於是上尊號：伯曰九天金闕總督魁神洪恩靈濟慈惠高明上帝，伸曰九天玉闕總督罡神洪恩靈濟仁惠弘靜上帝。蓋本道書，謂初領職斗宮云。神父母及妃，因其故號，悉易穹封。擇日祭告，厥靈有耀，朕志斯愜，咸謂不可無文以示。朕惟天地之氣，至靈而不可測者為神。人禀是氣以生，其生也，聰明正直，能樹勳庸垂不朽；其沒也，又能闡靈應，福無窮者，亦謂之神。是誠有以扶天地之元氣，贊天地之化育者。其享大爵，膺徽稱，廟食百世，與天地相為悠久，孰曰不宜。今神既新厥居，龍輈雲旗，陟降容與，椒漿瑤席，歆亨朝夕。必默有以斡乾坤之化機，溥有生之鴻澤。上以佑我聖母萬歲之壽，中以保翼朕躬及儲闈百世之繁，下以敷錫臣民富壽康寧之福。家國萬年垂休，而神亦永饗無窮之報，此朕之至願。也爰勒石而為詩曰：天生黃餘復為神，斡旋造化乘風雲。濟利下至莫比餘，誰其若玆惟二真。生當五季才不群，並領重鎮勞撫巡。首亂誅馘除垢氛，脅從不殺煦以仁。肫肫惠愛遺在民，鰲峰之陽廟貌存。欽忽靈感難具陳，旱禱輒雨潦晴臻。驅蝗滅火扶險述，歷殿百年靈益振。於皇高祖疾弗欣，百藥罔效神是詢。神賜符醫妙無垠，服之灑然疾脫身。迺崇報禮廟制新，迺薦徽號禮秩敦。列聖繼述祠事頻，晨香夕幣何其厪。朕承大統逾二旬，屢荷神庇致精禋。載坧宮宇飭儀文，巍然煥然位居尊。祥烟瑞氣隨虬論，景福肸蜜來繽紛。佑我玆闈千萬春，輔朕衍慶及後昆。普錫四海壽富均，惟神至靈壽方殷。勒銘垂休永不泯，成化二十二年本。勑內宮監太監黃順、陳貴，太子太保定西侯蔣琬，太子少保工部尚書劉昭。帷靈濟宮，廼祖宗朝建，以祀金闕、玉闕二真君之所。朕自踐祚迄今，累荷神庥，遣官累賚幣報祀之。咸言祠宇庫隘弗稱，朕每聞之。竊謂天子為百神主，祀神，國之大事也。神居若此，心其曷寧。比命太監韋興往視，具如眾所云，即矢心重新修蓋。爰出內帑金帛，發京營官軍，揀監局匠，作勑順爾貴爾琬爾昭，提督經營之。其殿麻廊房墻垣規制，務加於昔。像設供器綵繪，悉付興提調，如式以製，仍次苐來聞。爾等於應用物料，須酌量多寡，明白支用，毋致浪費。匠作人等用工，須勞逸均平，毋致怨嗟。仍嚴束管軍管匠頭目，毋得欺瞞作弊，以致誤事。如違，或量情責罰，或送問懲治，或指實奏聞區處。爾等受玆委託，必協心殫慮，俾人心樂於趨事，一程堅固精好。庶副朕崇奉神明至意，以迓景貺駢集，於國家溥沾，於臣庶無窮期也。爾等其欽承之，毋忽。故勑。成化二十一年七月二十四日。皇帝勑諭官員軍民諸色人等。朕嗣統以來，凡神明載在祀典者，罔不崇奉之惟謹。矧金闕、玉闕二上帝，我皇高祖太宗文皇帝建祠祀之者，而崇奉之意，何可不尤加謹乎。間因祠宇庳陋，出貲選材課日，勑內外大臣督工重修之，踰年告成。其規制，正為玄都紫府前後二殿，中為穿堂，前為軒後殿，左右為無極、通靈二殿。前後東西列威虛、明闡、顯祐、高玄四殿，殿各翼以畫廊。殿之前為大闡威門，旁東西有闢門二。前列碑亭四，鐘鼓樓二，瑠璃磚紙樓二。又前為天樞總門，旁東西亦闢門一。又前為山門，扁曰洪恩靈濟宮。旁東西亦闢門，門內列雲板鍾亭二，旛竿二，井亭二，門房二，神庫二，廚一。法堂、道房、方丈，東西以間計，總三百五十有奇。周圍繚以堅垣，以丈計，長八十三又五尺，廣五十七又八尺。山門外，蓬萊、閬苑二牌坊，東西對峙。南蔽高垣，延裹五十七丈許。垣之南為靈濟桃源堂，堂麻房舍若干楹，亦繚以垣。凡幢幡法器供具，所宜有者，莫不完備。誠足以妥二帝在天明靈，而稱朕上繼皇高祖崇奉至意，特降勑護持之。仍命太監韋興，按時往彼，提督住持人員，責令應役人戶，常川洒掃，務令潔浄，及禁約諸色人等，不許輕肆出入，致有瀆慢，繫放頭畜，致有損壞。敢為非橫，欺凌道眾，尤須嚴防，抵換竊取器物等項。其城宣德間所賜宛平縣夾河莊地九頃七十四畝，仍付本宮管業，以為香火之需，亦不許人侵占。如有此等，輕則量情懲戒，重則奏請挈問，治罪不宥。故諭。成化二十一年八月十五日。銀印二顆上清天樞院印，如意紐銀印，壹顆重捌拾兩柒錢。大紅絲線絲壹條，銀印池壹箇，重捌兩。檀香描金匣，硃紅油外套匣，各壹箇，俱用錦襯裹，銅事件鎖鑰全。小象牙牌壹箇。大紅絨錦印禱壹箇。銷金大紅平羅夾袱貳條。紅綿布表絹裹夾袱壹條。上清雷霆玄省之印，如意紐銀印，壹顆重捌拾叁兩伍錢。大紅絲線線縧壹條。銀印池壹箇，重袱兩。檀香描金匣，硃紅油外套匣，各壹箇，俱用錦襯裹，銅事件鎖鑰全。小象牙牌壹箇。大紅絨錦印褥壹箇。相金大紅平羅夾袱貳條。紅綿布表絹裹夾袱壹條。上清天樞院印壹顆。描金襢香匣壹箇，紅絨錦襯裹，黃銅印池，鎖鑰事件全。硃紅油外而套匣壹箇，紅絹軟親裹，黃銅事件鎖鑰全。紅絹夾印褥壹箇。素紅絹夾袱壹條。紅絹銷金羅夾袱壹條。上清雷霆玄省之印壹顆。描金檀香匣一箇，紅絨錦襯裹，黃銅印池，鎖鑰事件全。硃紅油外套匣壹箇，紅絹軟襯裹，黃銅事鎖鑰件全。紅絹夾印褥壹箇。紅絹銷金羅夾袱壹條。素紅絹夾袱。玄真之章印壹顆。描金檀香匣一箇，紅絨襯裹，黃銅印池，鎖鑰事件全。硃紅油外面套匣壹箇，紅絹軟襯裹，黃銅事件鎖鑰全。紅絹夾印褥一箇。素紅絹夾袱一條。紅絹銷金羅夾袱一條。注生籍印壹顆。描金檀香匣一箇，紅絨錦襯裹，黃銅印池，鎖鑰事件全。硃紅油外套匣壹箇，紅絹軟襯裹，黃銅事件鎖鑰全。紅絹夾印褥一箇。紅絹銷金羅夾袱壹條。素紅絹夾袱壹條。金闕真人。大洞真經一部，八卷。法詞一卷。合同環券九付。蓬萊版策四面。朝真謁簡十八面。紫白交帶一付。玉闕真人。大洞真經一部，八卷。法詞一卷。合同環券九付。蓬萊版策四面。朝真謁簡十八面。紫白交帶一付。涇國夫人。大洞真經一部，八卷。法洞一卷。合同環券九付。蓬萊版策四面。朝真謁簡十八面。紫白交帶一付。衛國夫人。大洞真經一部，八卷，法詞一卷。合同環券九付，蓬萊版策四面。朝真謁簡十八面。紫白交帶一付。聖父。正一盟威職籙一部，三卷。法詞一卷。合同環券一付。職簡一付。聖母。正一盟威職籙一部，三卷。法詞一卷。合同環券一付。職簡一付。查元帥。都功真經一部，一卷。法詞一卷。合同環券一付。軸頭四十六付。玉軸頭四十四付，檀香軸捍玉簽全。金軸頭二付，檀香軸捍金簽全。金嵌寶石珍珠玉軸頭一十八付。朝服二套。每套冠一頂。絹地織朝服七件。香皂縐紗竹凉胎捲雲冠一頂。大紅線縧全。大紅素前後裳。大紅織金升降圓龍朝服。大紅彩粧錦綬。白素中單。大紅彩粒佩帶。大紅織金雲龍蔽膝，五色絛全。織大紅金彩粧雲絨錦夾圭袋，杷手墊褥全。大紅平羅銷金雲夾包袱四條。硃紅漆戲金雲服匣一座，銅抹金事件鎖鑰。紅絨匾縧扛閣服匣卓全。春季二套，每年二月初一日更。每套：香皂縐紗巾一頂。深青織金火燄霞線羅夾鶴氅一件。白素線羅夾直領。白線羅夾道抱。白線羅夾襖兒。白線羅夾裙。白熟絹夾。白御羅寶相花手帕。青絲綿縧。白熟絹襪二雙。青紵絲履一雙。薰衣香十袋。夏季二套，每年五月初一日更。每套：香皂縐紗巾一頂。深青織金火焰霞雲絹地少鶴氅一件。白暗骨朵雲銀絲紗直領。白生絹道袍。白將樂布襖兒。白將樂布裙。白熟絹單褲。白熟御羅寶相花手帕。青熟絲線縧。白熟絹襪二雙。青素紵絲履一雙。熏衣香十袋。秋季二套，每年八月初一日更。每套：香皂縐紗巾一頂。深青織金火焰震雲線羅夾鶴氅一件。白素線羅夾真領。白素線羅夾道袍。白線羅夾襖兒。白線羅夾裙。白熟絹夾袴。白熟御羅寶相花手帕。青熟絲線縧。白熟絹襪二雙。青素紵絲履一雙。熏衣香十袋。冬季二套，每年十月初一日更。每套：香皂縐紗巾一頂。深青織金火焰霞雲紵絲夾鶴氅衣一件。白暗骨朵雲紵絲夾直領。白紵絲綿道袍。白綾綿襖兒。白綾夾裙。白綾綿褲。白熟御羅寶相花手帕。青絲線縧。白絹襪二雙。青紵綵履一雙。薰衣香貼十袋。正殿二壇。每壇：親睦注生殿共四壇。每壇：元帥七，土地一，科名司二，共十壇。每壇：眾神二壇。每壇：正殿、親睦注生堂殿共六壇，每壇：元帥七，土地一，科名司二，眾神二，共十二壇。每壇：斑齊，詣盥洗所，搢圭，酌水，進巾，出圭，就位。○迎神，鞠躬，拜，興，拜，興，拜，興，拜，興，平身。○獻香，詣前跪，搢圭，獻香，出圭，俯伏，興，跪，搢圭，獻香，出圭，俯伏，興，平身，復位。○獻帛，詣前跪，播圭，獻帛，出圭，俯伏，興，跪，搢圭，獻帛，出圭，俯伏，興，平身，復位。○獻牲，素祭，曰：獻供，詣前跪，搢圭，獻牲，出圭，俯伏，興，跪，搢圭，獻牲，出圭，俯伏，興，平身，復位。○行初獻禮，詣前跪，搢圭，獻爵，出圭，俯伏，興，跪，搢圭，獻爵，出圭，俯伏，興，平身，詣讀祝位跪，眾官皆跪，讀祝，俯伏，興，拜，興，拜，興，拜，興。平身，復位。○行亞獻禮，詣前跪，搢圭，獻爵，出圭，俯伏，興，跪，搢圭，獻爵，出圭，俯伏，興，平身，復位。○行終獻禮，詣前跪，搢圭，獻爵，出圭，俯伏，興，跪，搢圭，獻爵，出圭，俯伏，興，平身，復位。○送神，鞠躬，拜，興，拜，興，拜，興，拜，興，平身，讀祝官捧祝，進帛官捧帛，各詣瘞所。○望瘞，禮畢。每歲用牲陳設一次，正月中旬擇日。正殿、睦注生殿共六壇。每壇：元帥七，土地一，科名司二，眾神二，共十二壇。每壇：每歲用素陳設一十四次，惟真君、仙妃瑞旦四次。本壇用帛，元霄、四月八、端午、重陽、中秋、臘八、立春七次，加獻時食。冬至、正旦、聖節三次，只依陳設。正殿、睦注生殿，共六壇。每壇：元帥七，土地一，科名司二，眾神二，共十二壇。每壇：贊禮同上，但搢圭日捂質。無帛，不進帛。素祭畢，道士舉樂諷經。聖節、瑞日一、冬至、正旦七次。正殿國公或侯伯，親睦殿禮部正官殿內臣。元宵、四月八、端午、重陽、中秋臘八、立春七。次禮部正官：每月朔望并四時更衣，用素陳設。正殿、親睦注生殿，共六壇。每壇：元帥七，土地一，科名司二，眾神二，共十二壇。每壇：贊禮同上，但不獻帛，獻供。主獻本宮官。內府關支，每月朔望二次，每次：降香十二炷，碎檀降香各三觔。馬牙香五十觔，抹香三觔士一兩。紅燭每枝重一觔，一十二對。重半觔，二十四對。該廠關支，每月一次：朔初四日庚戌，九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君。神道妙德玄，功崇行著。位列上真領職九天，出聖入神，弘闡靈貺，翼輔國家，利濟群生。比者朕躬遘疾，用藥百計，罔底于效。賴神斡運化機，默加佑護，朝夕左右。施以靈符，濟以天醫妙藥。起死回生，使困敝之體，既危而即安。沈痾之疾，盡脫而復舊。仰惟神德，天高地厚。銘心刻骨，曷其敢忘。玆以太牢、香幣時衣，詣神報謝，尚祈歆格，鑑朕斯忱，尚享。維永樂十七年歲次己亥正月丙午朔十九日甲子，九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君。金籙大齋，舉薦揚皇妣之典，普為天下蒼生析福，超度一切冥靈。仰祈洪恩真君，敷達上玄，少伸誠孝，爰及顯幽，咸資和濟。切惟洪恩真君，道妙德玄，神化莫測。精靈赫奕，默運感通。乃致穹祇昭格，列聖鑑臨。卿雲瑞光。屢呈五色之祥。白鶴青鸞，允協百靈之應。綵旛結成於壽帶，梵氣彌護於醮壇。惟皇妣在天之慰悅，實洪恩真君導引之靈。誠天人交慶，遐邇蒙恩。朕心感荷，曷其有窮。玆以齋事完滿，謹具素饉，詣官報謝。尚祈故格，俯鑒微忱。尚享。維永樂十七年歲次己亥四月乙亥朔二十七日辛丑，九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君。洪恩真君，於福建靈濟宮修建金籙大齋，醮謝上真，為朕祈祝。仰惟神化莫測道力弘深，迺致上玄鑒悅。卿雲瑞靄，屢呈五色之祥。白鶴青鸞，連日踹邏而至。神靈倏降，顯應非常。皇圖荷革固之安，朕體賴更生之賜。保安壽命，水享康寧。厚德深恩，同於天地。銘心刻骨，曷其敢忘。玆以齋事完滿，謹以香幣、齋品，詣宮報謝。尚祈飲格，俯鑒微忱。尚享。維永樂十七年歲次己亥三月乙巳朔二十五日己巳，九天玉闕宣化扶教上仙照靈博濟高明弘靜沖湛妙應仁惠輔國佑民洪恩真君。祖父皇帝命來朝，謹以牲醴庶品，洪恩真君，其鑒之。尚饗。維永樂十五年九月十五日，遣某官致祭曰：作神新廟，于玆完成。爰諏吉日，奉神居之。惟冀神明赫奕，香火興隆。恩錫豐禳，福澤庶民。萬年永久，佑我邦家。尚饗。金闕九月十七日。玉闕七月十五日。維年月日，遣某官致祭曰唯九天，懼靈下土。敷佑黎庶，翼輔國家。道妙德玄，功崇行著。玆者恭遇真君誕生之日，特此素羞致祭，神其鑒知。尚鄉饗。維本年十一月十七日，遣某官致祭曰：惟神於朕有功，已加封號。而追贈神眷之典在禮，允宜特加封：父齊王，忠武翊亮真人。母田氏，仁壽淑善仙妃。配許氏，順助仁惠貞應仙妃。配陶氏，善助慈懿恭靜仙妃用伸告知。尚饗。維永樂十六年正月十三日，遣某官致祭曰：玆者營建北京官殿，天下軍民夫匠，皆樂於趨事赴工，不憚煩勞。朕心念之，未嘗少忘。然工程浩大，用工之際，或飲食不得其時，或寢處不能其所，或凌寒冒霜，早作晚息，凡七情所感，皆能致疾。已嘗命醫甩藥調治，然人力所及有限，醫藥所濟甚微，匪仗神明，曷臻至惠。惟神大德，輔國庇民。尚賴顯威，默加佑護，使疾病不作，沴氣潜消，咸獲康寧，永賴無窮之慶。神其鑑朕玆意。尚饗。維本年四月十七日，遣某官致祭曰：惟神道德，功崇行著。曩者，朕躬遘疾，賴神默運精靈，保扶翊衛，致有今日。玆以初度之晨，特以素差致祭，神其鑑之。尚饗。維永樂十六年十二月二十七日，遣某官昭告曰：惟神道大德弘，昭灼兩問，故生致庇民之勳沒。贊天地之化，禦灾捍患，物賴以寧。曩者，朕躬遘疾，罔底于效。神斡運鴻化，大闡靈貺。朝夕左右，默佑朕躬。施以靈符天醫妙藥，使困敝之體，既危而復安。沈痾之疾，盡脫而復舊。弘濟難厄，遂獲更生。中心銘感。曷其敢忘。已加封神號，以表朕懷。然夙夜拳拳，歉焉不足。今復加封：九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君。用荅鴻休，少伸報昭格，俯鑑微忱。涇國正月十三日。衛國七月十七日。維年月日，遣某官臻致祭于仙妃。曰：惟神德合至真，功參玄化。位躋仙品，職受九天。庇育群生，式彰顯應。玆惟誕生之日，謹以素羞致祭，神其鑑之。尚饗。皇考太祖高皇帝，膺天眷命，撫有寰區。建萬世之弘規，開太平之鴻業。皇妣孝慈高皇后，同勤開創弘濟，艱難協贊萬機，輔成內治。朕賴天地之祐，皇妣之靈，紹承大統，恪守宗桃，深惟負荷之艱，莫展生成之報。顧升遐之已久，想陟降之如存。爰舉薦揚，特伸哀慕。載惟四海之大，民物之繁，均蒙大造之含弘，感賴玄穹而主宰。欲富，欲貴，欲壽，考人心所同。曰雨，曰暘，曰燠寒，天時罔測。况水旱凶荒之不偶，而托瘥疾癘之無常。顧一物之靡寧，惟妙躬之是責。重念覆載照臨之內，幽明精爽之靈，或依草附木而無依，或嘯月昤風而失所。爰及飛、走、嚅動之眾，胎、卵、濕、化之微，久墮沉淪，無由解脫。乃以永樂十七年正月初九日，命道眾於洪恩靈濟宮，修建延禧普度羅天大醮七晝夜，一千二百分位。仰祈九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君，敷達上玄，少伸誠懇，以展孝思。尚冀風調雨順，萬方屢獲於豐年。國泰民安，四海咸躋於壽域。幽明普度，遐邇蒙恩。伏願玄穹洞鑑，神道丕揚。品彙熙融，均囿甄陶之德。皇靈昭鑑，並霑濟度之恩。大地咸春，群生蒙福。欽此。廟官曾陳孫，祖居福清縣遵義里。父全，贅閩邑積善里陳氏，生陳孫，因居而附籍焉。大明洪武丁丑，始扶神筆，判符藥、地理、吉凶，無不響應。後聞於朝。永樂丙申，遣使迎神。遇事密禱，應驗不爽，愈敬愈靈。永樂己亥五月十八日，欽賜冠帶，守宮奉祀，月俸米五石。差人挈家，起取完聚。遂於廟西，官蓋房舍而住焉。內臣一員。道錄司道官一員。錦衣衛指揮林觀。百戶劉真。聽事校尉郭泰、廖真。廟同。後節選添道士張守真、吳希敏、張一寧、曹承祖、殷一正、郭通、姚可道、張福延、史道頤、崔守一、吳得中、陸上文、倪正道、婁景中、葛子真、孫本道、盧混成、張友崧、呂道存、楊遇春、樊雲山、羅仲山，呂志中、鄭守清、朱道方、陳崇木、朱崇先、道弘、胡文、史慶安、韓得、朱道安、周宗道、錢用常、金以寧。廟戶：蘇貴、王純、王興、劉政、襲顯、高成、丁旺、張福、張真、魏真、牛嵩、楊信、趙禮、張斌、董回、魯貴、蘇能、李剛、范庸、劉興。已上二十戶，永樂二十二年十月初一日，抄蒙天字四萬五千三百號駕帖一將內官阮義傳有靈濟宮灑掃廟戶劉源等二十戶，常川灑掃廟宇，免他雜泛差役，各家門首，開張鋪面。一行雜差，盡行優免。奉欽依照，依舊例優免他。欽此。蓋廟立碑永樂十五年正月二十八日，欽奉聖旨：着都指揮童俊、按察司副使許昇重新起蓋。合用的人匠、軍夫，木植，磚瓦等料，着工部行文書去辦，欽此。工部字四千二百五十六號：勘合着落布政司，會同布、按二司，重起蓋，務要整齊。本年四月二十六日興工，次年五月初六日完成。繼於南京鑿石碑并龜跌，航海而來，仍集軍夫萬人建立。其奉內臣張達。錦衣衛親軍指揮使司委官張貴。太常寺少卿周訥。福建指揮使童俊。福建行都司委指揮韋庸。福建布政使司右叅政祖述。福建按察司副使許昇。合屬府縣官員。竊以南唐世冑江左簪纓。幼服詩書，恒修齋而執戒。長膺爵位，務積善以建功。總戎幸著於聲威，仗鉞遂平於妖孽。志秉堅貞之節，身全忠孝之名。定國安民，實非所任。封王廟食，夫崇敢當。况無禍福以動人，孰謂聰明而作聖。救危濟厄，體太上之好生。應感隨機，助玄真而行化，詎期進列於崇階，乃獲超躋於仙品。寵錫真人之號，侈封金闕之名。捍患禦灾，忝作七閩之主宰。儲祥集福，敢希五嶽之英靈。綿延香火於萬年，際會風雲於今日。深荷聖情之眷念，遂今廣貌之一新。華萼聯輝，既均諧於雍睦。衣冠如在，復大備於儀文。闔門榮被於褒加，骨肉過承於眷遇。臣欽蒙加封清微洞玄沖虛妙感慈惠護國庇民洪恩真君。妻許氏加封真應仙妃。弟加封高明弘靜沖湛妙應仁惠輔國佑民洪恩真君。弟妻陶氏加封恭靜仙妃。父加封翊亮真君。母田氏加封淑善仙妃。惟此湛恩之霶霈，皆由大造之含弘。夙夜兢慚，無能報稱。庸敷陳於悃惱，特祇謝於上直。保衛聖躬，益衍齊天之壽。興隆寶祚，允同盤石之安。雨順風調，歲臻豊稔。河清海晏，永樂雍熙。日月同明，鞏皇圖－於萬世。乾坤並育，集諸福於群生。冀俯鑑於勤誠，祈上資於妙道。聖囗之念，遂今廟貌之一新。二萼聯輝，既均諧於甕睦。衣冠如在，復大備於儀文。門門榮被於褒加，骨肉過承於眷遇。臣欽蒙加封清微洞玄沖虛妙感惠護國庇民洪恩真君。妻許氏加封真應仙妃。弟封高明弘靜沖湛妙應在惠韓國君。弟妻陶氏加封恭靜仙妃。父加封翊亮真君。母田氏加封淑善仙妃。惟此湛恩之霶霈，皆由風雲於今日。深荷大造之含弘，夙夜兢慚，無能報稱。庸敷陳於悃愊，特祇謝於上真。保衛聖躬，益衍齊天之壽。興隆寶祚，允同磐石之安。雨順風調，歲臻豐稔心河清海晏，永樂雍熙，日月同時，鞏皇圖於萬世。乾坤並育，集諸福於群生。冀俯鑑於物一，同上福於妙道。普希調格，為作證明。永樂十七年太歲己亥二月十五日建壇，二十一日滿散。伏以皈心金闕，宣琅函蕊友之靈章。稽首瑤階，祝玉陛楓宸之睿算。香雲繚繞，恭炷爐薫。虔誠供養九天金闕明道達德大仙顯靈博濟清微洞玄沖虛妙感慈惠護國庇民洪恩真君、九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君。聖父、聖母、聖妃、聖子、聖孫，合殿威靈，查邊魏趙刁五大元帥，岳許二元帥，侍衛護法仙衆，宮庭土地，護教真官，仗此真香，普同供養洪恩靈濟宮，以今朔望旦，謹集道流，恭詣殿庭。上香舉樂，諷誦經誥，行道回向，化貢凡儀。恭望大慈，俯垂洞鑑。帷冀膳聞三境，上祝九重。欽願一人有慶，萬壽無疆。德日新，日日新。體天地高明之悠久，壽萬歲萬萬歲，等山河鞏固以安寧。四海晏清，八方泰定。民安物阜，雨順風調。謹稽首皈依，恭祝當今皇帝萬歲，萬歲，萬萬歲。伏以昧爽朝真，望天衢而不遠，齋心事帝，叩金闕以非遙。敬伸小草之誠，仰犢高明之聽，以今焚香，虔誠供養九天金闕、九天玉闕。聖父、聖母、聖妃、聖子，聖孫，合殿感靈，查、邊、魏、趙、刁五大元帥，許、岳二元帥，待衛護抉仙衆，宮庭土地，護教真官，仗此真香，普同供養洪恩靈濟宮。以今清晨，謹集道衆，恭詣殿庭。行香祝贊，諷誦經誥。恭望大慈，俯垂洞鑑。惟冀謄聞三境，上祝九重。欽願洪恩溥博，聖德昭彰。四海萬邦，永樂昇平之治。五風十雨，咸承大有之年。聖壽萬安，皇圖鞏固。澤周品彙，福被群黎。伏以四序推遷化育，皇資於帝力。萬方寧輯陶鎔，咸賴於神功。式逢佳節之臨，敬致涓埃之續。以今焚香，虔誠供養九天金闕、九天玉闕。聖父、聖母、聖妃、聖子、聖孫，仗此真香，普同供養洪恩靈濟宮，恭遇令節，謹備時儀，虔集道衆。諷誦經誥，化貢凡儀。欽願真靈昭鑑，施溥濟博濟之洪恩。惠澤宏敷，致時雨時暘之嘉應。祝皇圖於磐石，祈聖壽以齊天。下及倉生，均霑福利。臣某欽承上命，職奉靈祠。荷聖明治化之功，感真君庇佑之德。無伸報荅，有念皈依。陸金鰲第一之峰，瞻玉陛九重之御。伏念臣詞稱今月某日。欽惟紫樞紀瑞，開天壽之昌辰丹悃，敷聞效華封而三祝。預向某曰：祗就本宮，謹集羽流。啟三日之道場，閱諸真之寶範。雝雝肅肅，虔伸虎拜之誠。赫赫明明，若睹龍顏之近，載稱載賀，延壽延禧。即日奏聞天地，申牒真司。開建清壇，依科修奉。特設真君浄醮。拜讚本願燈儀，回奉諸神。仍修醮禮，營諸秘典。善果周完，設醮謝恩。恭祈福，祈景福，伏願皇帝陛下至仁天若齊日月以照融。聖筭山如，等乾坤而悠久。庶徵屢應，百寶常登。下民但擊壤以歡歌，異域率梯航而朝貢。已下情無任激切，屏營俟恩之至。謹意。臣某職守靈祠，幸叨光於丹陛。身躋鰲頂，爰仰止於青宮。良晨應星渚之呈祥，率土咸露恍而伸賀敬。以今月日，虔集道衆，祇就本宮，依科修奉，開啟道場。宣達微忱，板閱玄典。寅設真君浄醮，祝讚北斗星燈，營諸秘典。善果週完，設醮謝恩。恭祈景貺，伏願皇太子殿下，揄掦袓德，嗣承萬世之基。亮弼聖模，永享千秋之壽。益隆大本，躬履至仁。夷夏攸同，神人忻戴。臣下情無任激切，屏營俟恩之至。謹意。信官某，伏以成功東海，仙名夙列於崇階。顯跡南邦，神貺大昭於盛世。忠扶社稷，曰正直以聰明，惠及生靈，俾安逸而富壽。茲遇降祥於斗府，特伸讚賀於瑤宮。敬以九月十七日，祇就本宮，虔集道流，依科修奉。敷通誠意，開啟道場。燃祝星燈，讚禮本願。特設浄醮，化貢凡儀。延奉真慈，恭祈景福。伏願皇帝陛下，壽齊山嶽，頒曆象於四夷。德被乾坤，大幅員於萬國。祥圖瑞錄，弗停史筆之書。滯穗餘糧，屢溢農疇之望。朝野胥慶，神人克諧。臣下情無任不勝戰惕之至。謹意。信官某，敬以五明宮中發大願，分形而扶教。三山龍首闡妙道，顯跡而成功。昭靈博濟於萬年，輔國佑民於今日。伏念欽承上命，祇奉靈真。感聖明治化之恩，荷上仙仁惠之澤。無從報荅，有念修崇。適逢中元地官之良辰，恭遇洪恩真君之瑞旦。瀝陳卑悃，上凟高明。敬登第一金鰲，載仰九天玉闕。特伸慶賀，少荅隆麻。是日虔集道流，依科修奉。敷通誠意，開啟道場。燃祝七政星燈，讚禮本願靈文。仍設浄醮，貢奉凡儀。昭謝天恩，恭祈景福。上願聖壽等乾坤之久，皇圖鞏山嶽之安。三光全而寒暑平，五穀登而人民育。祠庭肅靜，舉同人物之安康。善信皈依，咸賴雲天之輔佑。臣下情無任，不勝怵惕之至。謹意。信官某，伏以鰲峰仰止，寵膺貞應之褒。象服是宜，大闡注生之德。上符金闕，下睦蕊宮。玆屆鴻釣轉氣之良，欣際初度葉祥之吉。特伸歡賀，庸荅懿慈。敬以正月十三日，虔集道流，依科崇奉。修設仙妃特醮，諷誦蕊笈靈文。延奉諸宮，菲陳獻禮。迴旋法席，仰冀慈麻。伏願皇圖鞏固，等磐石以同安。祚胤昌隆，衍本支於萬世。化行俗美，懼聲藹芣苢之歌。氣順時和，率土獻璚芝之瑞。曷勝感戴，永樂昇平。下情無任惶恐之至。謹意。信官某伏以懿德徽柔恭靜，允諧於玉國。令儀清淑注生，夙列於仙階。委委蛇蛇，雝雝穆穆。玆遇誕彌之瑞旦，庸伸賀之微誠。以七月十七日，虔集道流，依科崇奉。修設仙妃特醮，諷誦蕊笈靈文。延奉諸宮，菲陳獻禮。迴旋法席，仰冀慈庥。上願皇齡悠久，頒曆象於萬年。聖治雍熙，混車書於八表。慶綿祚胤，德被神人。陰陽調玉燭之和，髻耋享華胥之樂。下情無任惶懼之至。謹意。行在禮部皆字五十二號，勘合為祭祀事。一祭物：計二壇。每壇：羊豕一，果三，帛一，白色禮制帛。已上祭物，於不係臟罰，官錢內支價買辦。一儀注：執事六人。贊引，引獻官至贊誼盥洗所，贊搢質。盥訖，贊出。笏引，至贊就位，樂作，贊四拜，樂止。贊奠帛，行初獻禮。替詣神位前，贊搢質。執事以帛進於獻官，訖以爵進獻，訖出笏。贊詣讀祝位跪，讀祝畢。贊俯伏，興平身。贊亞獻禮，執事自奠訖。贊四拜，贊焚祝帛，贊詣焚祝帛所，贊禮畢。一祭期：春秋二，仲月擇日行禮。維年歲次月朔越日，九天玉闕宣化扶教上仙昭靈博濟高明弘靜沖湛妙應仁惠輔國佑民洪恩真君。神受職九天，顯靈南服。敷佑黎庶，翼輔國家，道妙德玄，功崇行著。爰伸典禮，歲有恒祀。玆當仲春二秋，謹以牲醴致祭。尚饗。陳設二壇。每壇：永樂己亥八月初四日，欽設奉祀官方文照，專拿其事不預他政。其方文照，乃祖廟檀越方珏之十二世孫也。永樂癸巳計先以稅戶人材，徵赴天官歷事，後授前職。永樂十二年七月十一日，兵部尚書方賓、錦衣衛指揮林觀，奉聖旨：福建洪恩靈濟宮，少道士看香火，還著周郎中去那裹，著有司選十二名老實至誠道士，在官裹看香火，每人月與糧米五斗。欽此。林示能、土宗駒、黃志孔、江八、洪伯達、毛海生、陳志琥、曾道晟、林志福、鄭維、吳隆遜、劉文恕。万熉、林發、林得賢，詹盈、鄭永。已上五戶先給灑掃。林禎、林順、林達、林政、林榕、林復保、林神、孫每、孫珠郎、丁陳弟、江每弟、郭弟郎、劉玉、陳每弟、趙原、卞原。已上十六戶續添看守。通奉禮部秋要三百三十五號，勘合優免戶差。田園。陸畝玖分。夏稅鈔，貳拾玖文。秋糧米正耗叁斗玖升壹合。本里。肆畝玖分。每畝科正米伍升肆合貳。夏稅鈔，貳拾壹文。秋糧米，正耗貳斗捌升肆合。宅後圍。田計壹畝陸分。賢字叁號田壹坵，土名宮前溪乾，量計貳分柒釐，租穀壹石壹斗正。賢字肆號田壹坵，土名文廟前量計柒分租、穀貳石捌斗正。賢字伍號田壹坵，土名桂宮前，量計陸分叁釐，租穀貳石伍斗正。浿洋東圍。敬字陸號田壹坵，土名宏路下，量計壹畝叁分捌釐，租穀伍石伍斗貳升正。孝字壹號田壹坵，土名牌邊，量計貳分貳厘，租穀捌斗捌升正。中字壹號田壹坵，土名宏路下，量計壹畝貳分，租穀肆石捌斗正。陳倉圍。驚字陸號田叁坵，土名文殊庵邊，應分租穀壹石伍斗正。園。貳畝。每畝科正米伍升。夏稅鈔捌文。秋糧米，正耗壹斗柒合。石垾圍。荔枝叁拾株土名嶼山宮前，折園壹畝捌分。坑裹圍。荔枝貳株坐落倪舍後，折園壹分。宅後圍。荔枝貳株，坐落桂宮後，折園壹分。田園。貳畝陸分。夏稅鈔壹拾壹文。秋糧米，正耗壹斗肆升壹合。田壹畝肆分。每畝科正米五升四合二勺。夏稅鈔陸文。秋糧米，正耗柒升柒合。陳充圍。田計玖分。而字十號田壹坵，土名神宮前，量計叁分玖厘，租穀壹石貳斗正。上字玖號田壹坵，土名道者攏，量計五分壹厘，租穀壹石伍斗正。郭塘圍。橫字柒號田壹坵，土名神宮前，量計伍分，租穀壹石伍斗正。園壹畝貳分。郭塘圍。園貳坪，土名潢溪，量計壹畝貳分。田陸畝壹分捌屋。每畝科正米伍升肆合貳勺。夏稅鈔貳拾柒文。秋糧米，正耗叁斗伍升捌合。前洋圍。田計貳畝伍分。存字貳號田壹坵，土名前洋，量計捌分，租穀叁石參斗貳升正。存字參號田壹坵，土名糞池兜，量計伍分，租穀貳石正。政字肆號田壹坵，土名糞池兜，量計陸分肆壓，租穀貳石陸斗捌升正。□舍墓圍。田計叁畝陸分捌厘。華字捌號田拾貳坵，土名翁舍前，量計貳畝柒分壹厘，租穀捌石壹斗叁升正。華字玖號田叁坵，土名翁舍前，量計玖分柒厘，租穀貳石玖斗壹升正。